<?xml version='1.0' encoding='UTF-8'?>
<osis xsi:schemaLocation='http://www.bibletechnologies.net/2003/OSIS/namespace http://www.bibletechnologies.net/osisCore.2.1.1.xsd' xmlns:xsi='http://www.w3.org/2001/XMLSchema-instance' xmlns='http://www.bibletechnologies.net/2003/OSIS/namespace'>
  <osisText osisRefWork='Bible' osisIDWork='CzeB21' xml:lang='cs'>
    <header>
      <revisionDesc>
        <date>2010-02-26</date>
        <p>initial OSIS 2.1.1 version</p>
      </revisionDesc>
      <work osisWork='CzeB21'>
        <title>Czech Bible, Překlad 21. století</title>
        <contributor/>
        <creator>Mod2Zef (4)</creator>
        <creator role='encoder'>ZefToOsis 1.0.0</creator>
        <subject/>
        <date>2009-07-31</date>
        <description>Bible, Překlad 21. století  vedoucí projektu Alexandr Flek  odborná spolupráce Jiří Hedánek, Pavel Hoffman, Zdeněk Sýkora  Přeloženo z hebrejštiny, aramejštiny, řečtiny  Vydání první  (c) 2009 Biblion, o. s.  www.bible21.org  www.bible21.cz   Překlad 21. století přináší nadčasové poselství Bible v současné, čtivé češtině. Usiluje o maximální věrnost původním hebrejským, aramejským a řeckým textům, zároveň však chce oslovit dnešní čtenáře, ať už jsou zvyklí čerpat z této knihy inspiraci pro každý den, anebo ji otevírají poprvé.</description>
        <publisher/>
        <type type='OSIS'>Bible</type>
        <identifier type='OSIS'>CzeB21</identifier>
        <source>no entry TextSource in sword.conf found</source>
        <language type='IETF'>cs</language>
        <relation/>
        <coverage>provide the bible to the nations of the world</coverage>
        <rights>Copyrighted; Permission to distribute granted to CrossWire</rights>
        <scope/>
        <refSystem>Bible</refSystem>
      </work>
    </header>
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
  <div type='book' osisID='2Sam'>
      <chapter osisID='2Sam.1'>
        <verse osisID='2Sam.1.1'>Saul byl už mrtev , když se David po porážce Amalekitů vrátil do Ciklagu, kde strávil dva dny.</verse>
        <verse osisID='2Sam.1.2'>Třetího dne dorazil nějaký muž ze Saulova tábora. Měl roztržený oděv a na hlavě hlínu. Přišel k Davidovi, padl na zem a poklonil se.</verse>
        <verse osisID='2Sam.1.3'>"Odkud jdeš?" zeptal se David. "Unikl jsem z izraelského tábora," zněla odpověď.</verse>
        <verse osisID='2Sam.1.4'>"Pověz mi, co se stalo?" ptal se David. "Muži utekli z boje. Mnoho jich padlo a zemřelo. Také Saul a jeho syn Jonatan zemřeli," odpověděl muž.</verse>
        <verse osisID='2Sam.1.5'>"Jak víš, že zemřel Saul a jeho syn Jonatan?" zeptal se David mladíka, který mu to oznamoval.</verse>
        <verse osisID='2Sam.1.6'>Mladík odpověděl: "Náhodou jsem byl v pohoří Gilboa, když vtom jsem uviděl Saula, jak se opírá o kopí. Vozy a jezdci už ho doháněli,</verse>
        <verse osisID='2Sam.1.7'>a tak se rozhlédl, a když mě uviděl, zavolal na mě. ‚Ano, pane?' odpověděl jsem</verse>
        <verse osisID='2Sam.1.8'>a on se mě zeptal: ‚Kdo jsi?' Odpověděl jsem: ‚Amalekovec'</verse>
        <verse osisID='2Sam.1.9'>a on mi řekl: ‚Pojď sem a dobij mě. Smrt mě má ve spárech, ale život mě ještě neopouští.'</verse>
        <verse osisID='2Sam.1.10'>A tak jsem šel k němu a zabil ho. Bylo mi jasné, že své zranění nepřežije. Vzal jsem mu z hlavy korunu a z paže náramek a přinesl jsem ti to sem, můj pane."</verse>
        <verse osisID='2Sam.1.11'>David vzal své roucho a roztrhl je, stejně jako všichni, kdo byli s ním.</verse>
        <verse osisID='2Sam.1.12'>Truchlili, naříkali a postili se až do večera kvůli Saulovi a jeho synu Jonatanovi, kvůli Hospodinovu vojsku a kvůli domu Izraele, že padli mečem.</verse>
        <verse osisID='2Sam.1.13'>Potom se David mladíka, který mu přinesl tu zprávu, zeptal: "Odkud že jsi?" "Jsem syn jednoho amalekovského přistěhovalce," odpověděl.</verse>
        <verse osisID='2Sam.1.14'>"A to ses nebál vztáhnout ruku a zabít Hospodinova pomazaného?!" řekl mu na to David.</verse>
        <verse osisID='2Sam.1.15'>Tehdy zavolal na jednoho z mládenců: "Pojď sem, zabij ho!" A tak ho udeřil, až zemřel.</verse>
        <verse osisID='2Sam.1.16'>Ještě předtím mu David řekl: "Tvá krev na tvou hlavu! Vlastními ústy jsi na sebe řekl: To já jsem zabil Hospodinova pomazaného."</verse>
        <verse osisID='2Sam.1.17'>David pak nad Saulem a jeho synem Jonatanem zpíval tento žalozpěv</verse>
        <verse osisID='2Sam.1.18'>a přikázal, aby se synové Judy učili tuto Píseň luku. Takto je zapsána v Knize Upřímného:</verse>
        <verse osisID='2Sam.1.19'>Ach, Izraeli, tvá ozdoba zabita leží na tvých výšinách! Jak padli hrdinové!</verse>
        <verse osisID='2Sam.1.20'>Ať se to v Gatu nikdo nedozví, ať to neohlašují v aškelonských ulicích, ať se neradují filištínské dcery, ať nejásají dcery neobřezaných!</verse>
        <verse osisID='2Sam.1.21'>Svahy Gilboa, ano, vy - deště a rosy buďte zbaveny! Ať už se nenajde pole úrodné tam, kde štít hrdinů byl pohaněn, štít Saulův, již nepomazán olejem!</verse>
        <verse osisID='2Sam.1.22'>Bez krve raněných, bez tuku udatných luk Jonatanův se nevracel, ani meč Saulův, než býval nasycen.</verse>
        <verse osisID='2Sam.1.23'>Saule a Jonatane, v životě druhové milí, ve smrti nejste rozloučeni, rychlejší než orli, silnější než lvi!</verse>
        <verse osisID='2Sam.1.24'>Dcery izraelské, oplakávejte Saula - šatil vás vzácným šarlatem a krášlil šperky ze zlata.</verse>
        <verse osisID='2Sam.1.25'>Jak padli hrdinové vprostřed boje! Na tvých výšinách proboden Jonatan!</verse>
        <verse osisID='2Sam.1.26'>Teskním po tobě, Jonatane, bratře - jak jsem tě miloval! Tvá láska ke mně byla úžasná, vzácnější nežli láska žen.</verse>
        <verse osisID='2Sam.1.27'>Jak padli hrdinové, jak zmařena zbroj válečná!</verse>
      </chapter>
      <chapter osisID='2Sam.2'>
        <verse osisID='2Sam.2.1'>Později se David ptal Hospodina: "Mám jít do některého judského města?" "Jdi," odpověděl Hospodin. "A kam mám jít?" zeptal se David. "Do Hebronu," odpověděl mu.</verse>
        <verse osisID='2Sam.2.2'>A tak tam David odešel s oběma svými manželkami, Achinoam Jizreelskou a Abigail, vdovou po Nábalovi Karmelském.</verse>
        <verse osisID='2Sam.2.3'>David vzal s sebou také své muže, každého s jeho rodinou, a usadili se v Hebronu a okolních městech.</verse>
        <verse osisID='2Sam.2.4'>Tam za ním potom přišli judští muži, aby Davida pomazali za krále nad domem judským.Když pak bylo Davidovi oznámeno: "Obyvatelé Jábeš-gileádu pohřbili Saula,"</verse>
        <verse osisID='2Sam.2.5'>poslal k nim posly se slovy: "Kéž vám Hospodin požehná za to, že jste svému pánu Saulovi prokázali tuto laskavost a pohřbili ho.</verse>
        <verse osisID='2Sam.2.6'>Kéž i vám teď Hospodin prokáže laskavost a věrnost. Také já vám prokáži dobrodiní za to, co jste vykonali.</verse>
        <verse osisID='2Sam.2.7'>Buďte tedy stateční a silní. Váš pán Saul je mrtev, ale judský dům si za svého krále pomazal mě."</verse>
        <verse osisID='2Sam.2.8'>Saulův vojevůdce Abner, syn Nerův, tehdy vzal Saulova syna Iš-bošeta, odvedl ho do Machanajim</verse>
        <verse osisID='2Sam.2.9'>a prohlásil ho králem Gileádu, Ašerovců, Jizreele, Efraima, Benjamína a celého Izraele.</verse>
        <verse osisID='2Sam.2.10'>Iš-bošet, syn Saulův, začal kralovat ve věku čtyřiceti let a kraloval dva roky. Dům Judy ale následoval Davida.</verse>
        <verse osisID='2Sam.2.11'>David kraloval nad domem Judy v Hebronu sedm let a šest měsíců.</verse>
        <verse osisID='2Sam.2.12'>Abner, syn Nerův, vytáhl s vojáky Saulova syna Iš-bošeta z Machanajim do Gibeonu.</verse>
        <verse osisID='2Sam.2.13'>S Davidovými vojáky pak vytáhl Joáb, syn Ceruji, a setkali se s nimi u Gibeonského rybníka. Jedni zůstali na jedné straně rybníka a druzí na druhé.</verse>
        <verse osisID='2Sam.2.14'>Abner tehdy promluvil k Joábovi: "Ať raději předstoupí mládenci a ukáží před námi, co dovedou." "Budiž, ať předstoupí," odpověděl Joáb.</verse>
        <verse osisID='2Sam.2.15'>Nastoupili tedy, z každé strany ve stejném počtu: dvanáct Benjamínců za Saulova syna Iš-bošeta proti dvanácti Davidovým vojákům.</verse>
        <verse osisID='2Sam.2.16'>Každý popadl svého protivníka za hlavu a vrazil mu do boku meč, takže padli všichni společně. Proto se tomu místu u Gibeonu říká Chelkat-curim, Pole břitů.</verse>
        <verse osisID='2Sam.2.17'>V urputné bitvě, která se toho dne strhla, pak Davidovi vojáci Abnera a zbytek Izraelců porazili.</verse>
        <verse osisID='2Sam.2.18'>Byli tam také tři synové Ceruji: Joáb, Abišaj a Asael. Tento Asael uměl běhat jako divoká gazela.</verse>
        <verse osisID='2Sam.2.19'>Pustil se za Abnerem, neuhnul napravo ani nalevo, jen za ním.</verse>
        <verse osisID='2Sam.2.20'>Abner se obrátil: "To jsi ty, Asaeli?" zavolal. "To jsem," odpověděl Asael.</verse>
        <verse osisID='2Sam.2.21'>"Uhni napravo nebo nalevo," přemlouval ho Abner, "chop se jednoho z mých mládenců a vezmi si jeho výstroj!" Asael ho ale nechtěl nechat být.</verse>
        <verse osisID='2Sam.2.22'>Abner tedy na Asaela zavolal ještě jednou: "Nech mě být, jinak tě srazím k zemi! Jak se pak podívám tvému bratru Joábovi do očí?"</verse>
        <verse osisID='2Sam.2.23'>Když ho ale stále nechtěl nechat být, Abner ho udeřil zadním koncem svého kopí do břicha. Kopí jím projelo naskrz, takže tam padl a na místě zemřel. Každý, kdo přišel na místo, kde Asael padl a zemřel, se tam zastavil.</verse>
        <verse osisID='2Sam.2.24'>Potom se za Abnerem pustili Joáb s Abišajem. Když už slunce zapadalo, dorazili k pahorku Ama naproti Giachu cestou ke gibeonské poušti.</verse>
        <verse osisID='2Sam.2.25'>Benjamínovci se v jednom šiku shromáždili k Abnerovi na vrchol pahorku.</verse>
        <verse osisID='2Sam.2.26'>Abner pak zavolal na Joába: "To musí meč stále hubit? Copak nevíš, že nakonec zbude jen hořkost? Kdy už konečně řekneš svým mužům, ať přestanou honit své bratry?"</verse>
        <verse osisID='2Sam.2.27'>Joáb mu odpověděl: "Jako že je živ Hospodin, kdybys nepromluvil, mí muži by nepřestali stíhat své bratry až do rána!"</verse>
        <verse osisID='2Sam.2.28'>Poté Joáb zatroubil na roh a všichni jeho muži přestali Izraelce pronásledovat. Boj skončil.</verse>
        <verse osisID='2Sam.2.29'>Abner pak se svými muži šel celou noc přes pláň Arava, přebrodili Jordán, šli celé dopoledne, až přišli do Machanajim.</verse>
        <verse osisID='2Sam.2.30'>Joáb přestal pronásledovat Abnera a shromáždil své vojsko; kromě Asaela scházelo z Davidových vojáků 19 mužů.</verse>
        <verse osisID='2Sam.2.31'>(Davidovi vojáci ale pobili 360 Benjamínců, kteří byli s Abnerem.)</verse>
        <verse osisID='2Sam.2.32'>Potom vzali Asaela a pohřbili ho v hrobě jeho otce v Betlémě. Joáb pak se svými muži šel celou noc, až za svítání dorazili do Hebronu.</verse>
      </chapter>
      <chapter osisID='2Sam.3'>
        <verse osisID='2Sam.3.1'>Boj mezi domem Saulovým a Davidovým byl dlouhý. David byl stále silnější a dům Saulův stále slabší.</verse>
        <verse osisID='2Sam.3.2'>Davidovi se v Hebronu narodili synové: prvorozený byl Amnon z Achinoam Jizreelské;</verse>
        <verse osisID='2Sam.3.3'>druhý Kileab z Abigail, vdovy po Nábalu Karmelském; třetí Abšalom, syn Maaky, dcery gešurského krále Talmaje;</verse>
        <verse osisID='2Sam.3.4'>čtvrtý Adoniáš, syn Chagity; pátý Šefatiáš, syn Abitaly;</verse>
        <verse osisID='2Sam.3.5'>šestý Jitream, syn Davidovy ženy Egly. Tito synové se Davidovi narodili v Hebronu.</verse>
        <verse osisID='2Sam.3.6'>Během boje mezi domem Saulovým a Davidovým získával Abner v Saulově domě stále silnější postavení.</verse>
        <verse osisID='2Sam.3.7'>Saul míval konkubínu jménem Ricpa, dcera Ajova. Saulův syn Iš-bošet řekl Abnerovi: "Jak to, že jsi spal s konkubínou mého otce?"</verse>
        <verse osisID='2Sam.3.8'>Ta slova Abnera rozzuřila. "Copak jsem nějaká judská psí hlava?" odpověděl. "Doteď jsem domu tvého otce Saula, jeho bratrům i přátelům prokazoval oddanost a nevydal jsem tě do Davidových rukou. A ty mě dnes budeš obviňovat kvůli téhle ženě?</verse>
        <verse osisID='2Sam.3.9'>Ať mě Bůh potrestá a ještě mi přidá, jestli se k Davidovi nezachovám podle toho, co mu přísahal Hospodin -</verse>
        <verse osisID='2Sam.3.10'>že království bude odňato domu Saulovu a Davidův trůn bude nastolen nad Izraelem i Judou od Danu až po Beer-šebu!"</verse>
        <verse osisID='2Sam.3.11'>Potom už se Iš-bošet neodvážil říct Abnerovi ani slovo - tak se ho bál.</verse>
        <verse osisID='2Sam.3.12'>Abner pak vyslal k Davidovi posly se slovy: "Čí je to země? Uzavři se mnou smlouvu, a já ti pomohu obrátit na tvou stranu celý Izrael!"</verse>
        <verse osisID='2Sam.3.13'>"Dobře," odpověděl David. "Uzavřu s tebou smlouvu. Mám ale jednu podmínku: Neukážeš se přede mnou, dokud sem nepřivedeš Saulovu dceru Míkal. Teprve poté se budeš moci se mnou setkat."</verse>
        <verse osisID='2Sam.3.14'>David pak vyslal posly k Saulovu synu Iš-bošetovi: "Vrať mi mou ženu Míkal, kterou jsem si zasnoubil za stovku filištínských předkožek."</verse>
        <verse osisID='2Sam.3.15'>Iš-bošet ji tedy nechal přivést od jejího manžela Paltiele, syna Lajišova.</verse>
        <verse osisID='2Sam.3.16'>Její muž ale šel za ní a plakal celou cestu až do Bachurim. Tam mu Abner řekl: "Vrať se zpátky," a tak se vrátil.</verse>
        <verse osisID='2Sam.3.17'>Mezitím Abner oslovil izraelské stařešiny: "Už dávno jste toužili, aby vaším králem byl David.</verse>
        <verse osisID='2Sam.3.18'>Teď tedy jednejte, neboť Hospodin o Davidovi řekl: ‚Skrze Davida vysvobodím svůj lid Izrael z rukou Filištínů i všech ostatních nepřátel.'"</verse>
        <verse osisID='2Sam.3.19'>Abner si také promluvil s Benjamínci. Potom šel do Hebronu, aby s Davidem probral vše, co Izrael a celý dům Benjamínův považoval za správné.</verse>
        <verse osisID='2Sam.3.20'>Když Abner přišel s dvaceti muži za Davidem do Hebronu, David jemu i jeho mužům připravil hostinu.</verse>
        <verse osisID='2Sam.3.21'>Abner pak Davidovi řekl: "Dovol mi teď jít a shromáždit pro svého krále a pána celý Izrael, aby s tebou uzavřeli smlouvu. Pak budeš kralovat, kdekoli si budeš přát." S tím David Abnera propustil a ten odešel v pokoji.</verse>
        <verse osisID='2Sam.3.22'>Právě tehdy se Davidovi vojáci s Joábem vrátili z nájezdu se spoustou kořisti. Abner už tehdy nebyl u Davida v Hebronu, protože ho David propustil, a tak odešel v pokoji.</verse>
        <verse osisID='2Sam.3.23'>Jakmile Joáb se vším svým vojskem dorazil, bylo mu oznámeno: "Za králem přišel Abner, syn Nerův, ale on ho propustil, takže odešel v pokoji."</verse>
        <verse osisID='2Sam.3.24'>Joáb šel za králem. "Co jsi to provedl?" řekl mu. "Vždyť za tebou přišel Abner! Jak to, žes ho propustil a on si jen tak odešel?</verse>
        <verse osisID='2Sam.3.25'>Znáš přece Abnera, syna Nerova! Přišel tě oklamat - chtěl vyzvědět, jak si vedeš; chtěl vyzvědět všechno, co děláš!"</verse>
        <verse osisID='2Sam.3.26'>Jakmile Joáb od Davida odešel, vyslal posly za Abnerem. Ti ho přivedli zpět od studny Sira. David o tom ale nevěděl.</verse>
        <verse osisID='2Sam.3.27'>Když byl Abner zpátky v Hebronu, Joáb si ho vzal stranou dovnitř městské brány, aby si s ním promluvil o samotě. Tam ho ale ranou do břicha zabil, aby pomstil krev svého bratra Asaela.</verse>
        <verse osisID='2Sam.3.28'>Když se o tom doslechl David, prohlásil: "Já i mé království jsme před Hospodinem navěky nevinní, pokud jde o krev Abnera, syna Nerova.</verse>
        <verse osisID='2Sam.3.29'>Ať padne na hlavu Joába a na celý jeho otcovský rod! Ať v Joábově domě nikdy nechybí muž trpící výtokem, malomocný, kulhající o holi, padlý mečem nebo nemající na chleba!"</verse>
        <verse osisID='2Sam.3.30'>Tak tedy Joáb a jeho bratr Abišaj zavraždili Abnera za to, že zabil jejich bratra Asaela v bitvě u Gibeonu.</verse>
        <verse osisID='2Sam.3.31'>David pak řekl Joábovi a všemu lidu, který byl s ním: "Roztrhněte svá roucha, přepásejte se pytlovinou a naříkejte nad Abnerem." Také král David kráčel za márami,</verse>
        <verse osisID='2Sam.3.32'>a když Abnera v Hebronu pochovávali, král nad Abnerovým hrobem hlasitě plakal. Také všechen lid plakal.</verse>
        <verse osisID='2Sam.3.33'>Král tehdy nad Abnerem zpíval tento žalozpěv: "Měl Abner zemřít jako ničema?</verse>
        <verse osisID='2Sam.3.34'>Tvé ruce nebyly spoutány, na nohou neměls okovy - ranou zlosynů jsi pad!" A lidé ho oplakávali o to víc.</verse>
        <verse osisID='2Sam.3.35'>Potom všichni chodili za Davidem, aby se ještě za světla najedl, ale David přísahal: "Ať mě Bůh potrestá a ještě mi přidá, okusím-li chleba nebo cokoli jiného před západem slunce!"</verse>
        <verse osisID='2Sam.3.36'>Všechen lid si toho všiml a líbilo se jim to, tak jako se jim líbilo všechno, co král dělal.</verse>
        <verse osisID='2Sam.3.37'>Onoho dne celé vojsko a celý Izrael poznali, že zabití Abnera, syna Nerova, nevzešlo od krále.</verse>
        <verse osisID='2Sam.3.38'>Král tehdy řekl svým mužům: "Nerozumíte, že dnes v Izraeli padl vojevůdce a velikán?</verse>
        <verse osisID='2Sam.3.39'>Ale já, pomazaný král, jsem dnes tak bezmocný! Tito muži, synové Ceruji, jsou nad mé síly. Zločinci za jeho zločin odplatí Hospodin!"</verse>
      </chapter>
      <chapter osisID='2Sam.4'>
        <verse osisID='2Sam.4.1'>Když se Saulův syn Iš-bošet doslechl, že Abner v Hebronu zemřel, ztratil odvahu a také celý Izrael se zhrozil.</verse>
        <verse osisID='2Sam.4.2'>Saulův syn měl tenkrát dva velitele úderných oddílů. Jeden se jmenoval Baana a druhý Rechab; byli to synové Rimona Beerotského ze synů Benjamínových. Také Beerot se totiž počítá k Benjamínovi;</verse>
        <verse osisID='2Sam.4.3'>Beerotští uprchli do Gitajim a od té doby tam pobývají až dodnes.</verse>
        <verse osisID='2Sam.4.4'>(Saulův syn Jonatan měl syna chromého na nohy. Tenkrát, když z Jizreelu dorazila zpráva o Saulovi a Jonatanovi, mu bylo pět let. Jeho chůva ho vzala do náruče a dala se na útěk. Jak ale pospíchala, upustila ho a on zchroml. Jmenoval se Mefibošet.)</verse>
        <verse osisID='2Sam.4.5'>Synové Rimona Beerotského, Rechab a Baana, se vypravili do Iš-bošetova domu. Dorazili tam kolem poledne, v době, kdy kvůli horku odpočíval.</verse>
        <verse osisID='2Sam.4.6'>Rechab a jeho bratr Baana vstoupili do domu, jako by si šli pro pšenici, bodli ho do břicha a utekli.</verse>
        <verse osisID='2Sam.4.7'>Když totiž vnikli do domu, spal na lůžku ve své ložnici. Ubodali ho k smrti, uřízli mu hlavu a šli s ní celou noc přes pláň Arava,</verse>
        <verse osisID='2Sam.4.8'>až ji přinesli k Davidovi do Hebronu. "Zde je hlava Iš-bošeta, syna Saulova, tvého nepřítele, který ti usiloval o život," oznámili králi. "Hospodin dnes našemu pánu a králi dopřál pomstu nad Saulem a jeho potomstvem."</verse>
        <verse osisID='2Sam.4.9'>David na to Rechabovi a jeho bratru Baanovi, synům Rimona Beerotského, řekl: "Jakože je živ Hospodin, který mě vykoupil z každého soužení:</verse>
        <verse osisID='2Sam.4.10'>Muž, který mi v Ciklagu ohlásil, že Saul je mrtev, si myslel, že nese dobré zprávy. Já jsem ho ale za tu zprávu odměnil tak, že jsem ho dal zabít.</verse>
        <verse osisID='2Sam.4.11'>Čím spíše když nějací zlosynové zavraždí nevinného člověka v jeho vlastním domě na jeho vlastním lůžku? Nemám snad teď jeho krev žádat po vás a sprovodit vás ze světa?!"</verse>
        <verse osisID='2Sam.4.12'>Nato David rozkázal svým mládencům, aby je zabili. Usekali jim ruce i nohy a pověsili je u rybníka v Hebronu. Iš-bošetovu hlavu pak vzali a pohřbili ji v Hebronu do Abnerova hrobu.</verse>
      </chapter>
      <chapter osisID='2Sam.5'>
        <verse osisID='2Sam.5.1'>Všechny izraelské kmeny přišly za Davidem do Hebronu se slovy: "Hle, jsme tvá krev a tělo!</verse>
        <verse osisID='2Sam.5.2'>Už za časů našeho krále Saula jsi vodíval Izrael do boje a znovu jej přiváděl. Tobě Hospodin řekl: ‚Ty budeš pastýřem mého lidu Izraele, ty budeš Izraeli vůdcem.'"</verse>
        <verse osisID='2Sam.5.3'>Když tehdy za králem do Hebronu přišli všichni stařešinové Izraele, král David s nimi v Hebronu uzavřel smlouvu před Hospodinem a oni Davida pomazali za krále nad Izraelem.</verse>
        <verse osisID='2Sam.5.4'>Davidovi bylo třicet let, když se stal králem, a kraloval čtyřicet let.</verse>
        <verse osisID='2Sam.5.5'>Sedm let a šest měsíců kraloval v Hebronu nad Judou a dalších třiatřicet let kraloval v Jeruzalémě nad celým Izraelem i Judou.</verse>
        <verse osisID='2Sam.5.6'>Král pak se svými muži vytáhl na Jeruzalém, totiž na Jebusejce, kteří v tom kraji bydleli. Ti Davidovi řekli: "Sem se nedostaneš - i slepci a mrzáci tě odrazí!" Prohlašovali, že se tam David nedostane.</verse>
        <verse osisID='2Sam.5.7'>David ale pevnost Sion dobyl. Teď je to Město Davidovo.</verse>
        <verse osisID='2Sam.5.8'>David toho dne prohlásil: "Kdo chce zaútočit na Jebusejce, ten ať na ty mrzáky a slepce udeří vodním tunelem!" Velice totiž Davida popudili. Proto se začalo říkat: "Slepec ani mrzák nesmí do paláce."</verse>
        <verse osisID='2Sam.5.9'>David se pak v té pevnosti usadil, a tak dostala jméno Město Davidovo. Vystavěl město okolo ní od terasy Milo až k paláci.</verse>
        <verse osisID='2Sam.5.10'>Tak se David stále více vzmáhal a Hospodin, Bůh zástupů, byl s ním.</verse>
        <verse osisID='2Sam.5.11'>Chíram, král Týru, pak vyslal k Davidovi posly s cedrovým dřevem a také tesaře a kameníky, aby Davidovi postavili palác.</verse>
        <verse osisID='2Sam.5.12'>Tehdy David poznal, že jej Hospodin potvrdil za krále nad Izraelem a že vyzdvihl jeho království ve prospěch jeho lidu, Izraele.</verse>
        <verse osisID='2Sam.5.13'>Když David přišel z Hebronu, vzal si v Jeruzalémě další konkubíny a manželky, a tak se Davidovi narodili další synové a dcery.</verse>
        <verse osisID='2Sam.5.14'>Toto jsou jména těch, kteří se mu narodili v Jeruzalémě: Šamua, Šobab, Nátan, Šalomoun,</verse>
        <verse osisID='2Sam.5.15'>Jibchar, Elišua, Nefeg, Jafia,</verse>
        <verse osisID='2Sam.5.16'>Elišama, Eliada a Elifelet.</verse>
        <verse osisID='2Sam.5.17'>Jakmile Filištíni uslyšeli, že David byl pomazán za krále nad Izraelem, všichni se ho vypravili hledat. David se o tom doslechl a uchýlil se do pevnosti.</verse>
        <verse osisID='2Sam.5.18'>Když Filištíni přitáhli a rozložili se v údolí Refaim,</verse>
        <verse osisID='2Sam.5.19'>David se ptal Hospodina: "Mám na Filištíny zaútočit? Vydáš mi je do rukou?" "Zaútoč!" odpověděl mu Hospodin. "Filištíny ti jistě vydám do rukou."</verse>
        <verse osisID='2Sam.5.20'>David tedy přitáhl do Baal-peracimu a porazil je tam. Tehdy řekl: "Jako proráží vodní proud, tak přede mnou Hospodin prolomil řady mých nepřátel." To místo pak nazval Baal-peracim, Pán průlomů.</verse>
        <verse osisID='2Sam.5.21'>Filištíni tam nechali své modly a David je se svými muži odnesl.</verse>
        <verse osisID='2Sam.5.22'>Filištíni později znovu vytáhli a rozložili se v údolí Refaim.</verse>
        <verse osisID='2Sam.5.23'>David se ptal Hospodina, a ten mu řekl: "Neútoč. Obejdi je zezadu a napadni je od moruší.</verse>
        <verse osisID='2Sam.5.24'>Až v korunách moruší uslyšíš šelest šlépějí, vyrazíš, neboť tehdy před tebou vytáhl Hospodin, aby porazil vojsko Filištínů."</verse>
        <verse osisID='2Sam.5.25'>David udělal, co mu Hospodin přikázal, a porážel Filištíny od Gibeonu až po Gezer.</verse>
      </chapter>
      <chapter osisID='2Sam.6'>
        <verse osisID='2Sam.6.1'>David pak opět shromáždil všechny vybrané muže z Izraele - celkem třicet tisíc -</verse>
        <verse osisID='2Sam.6.2'>a s celým tím zástupem se vypravil do Baaly v Judsku, aby odtamtud přivezli Boží truhlu nesoucí jméno Hospodina zástupů trůnícího nad cheruby.</verse>
        <verse osisID='2Sam.6.3'>Naložili Boží truhlu na nový vůz a vyzvedli ji z Abinadabova domu na kopci. Ten nový vůz řídili Abinadabovi synové Uza a Achio,</verse>
        <verse osisID='2Sam.6.4'>a když ji odváželi z domu Abinadabova na kopci, Achio kráčel před Truhlou.</verse>
        <verse osisID='2Sam.6.5'>David a celý dům Izraele křepčili před Hospodinem ze všech sil a zpívali a hráli na lyry a citery, na tamburíny, chřestítka a činely.</verse>
        <verse osisID='2Sam.6.6'>Když pak přišli k Náchonovu mlatu, Uza vztáhl ruku k Boží truhle a přidržel ji, protože ji volské spřežení naklonilo.</verse>
        <verse osisID='2Sam.6.7'>Vtom Hospodin vzplanul proti Uzovi hněvem. Pro tu opovážlivost ho Bůh na místě zasáhl tak, že tam u Boží truhly zemřel.</verse>
        <verse osisID='2Sam.6.8'>Davida hněvalo, že se Hospodin na Uzu tak prudce utrhl. Proto se to místo dodnes jmenuje Perec-uza, Uzova trhlina.</verse>
        <verse osisID='2Sam.6.9'>Toho dne dostal David z Hospodina strach. "Jak by mohla Truhla Hospodinova vejít ke mně!" řekl si.</verse>
        <verse osisID='2Sam.6.10'>Proto už nechtěl Hospodinovu truhlu vzít k sobě do Města Davidova, ale odložil ji do domu Obed-edoma Gatského.</verse>
        <verse osisID='2Sam.6.11'>Hospodinova truhla zůstala v domě Obed-edoma Gatského tři měsíce a Hospodin požehnal Obed-edoma i celý jeho dům.</verse>
        <verse osisID='2Sam.6.12'>Králi Davidovi pak bylo oznámeno: "Hospodin kvůli Boží truhle požehnal dům Obed-edoma i všechno, co má." David tedy radostně vykročil, aby nechal Boží truhlu přenést z Obed-edomova domu do Města Davidova.</verse>
        <verse osisID='2Sam.6.13'>Jakmile ti, kdo nesli Truhlu Hospodinovu, ušli šest kroků, obětoval býka a vykrmené dobytče.</verse>
        <verse osisID='2Sam.6.14'>David přitom křepčil ze všech sil před Hospodinem, oblečen plátěným efodem.</verse>
        <verse osisID='2Sam.6.15'>Takto David a celý dům Izraele přinášeli Hospodinovu truhlu, s pokřikem a s troubením na roh.</verse>
        <verse osisID='2Sam.6.16'>Když Hospodinova truhla vcházela do Města Davidova, Saulova dcera Míkal se dívala z okna. Viděla, jak král David poskakuje a křepčí před Hospodinem, a ve svém srdci jím pohrdla.</verse>
        <verse osisID='2Sam.6.17'>Když Hospodinovu truhlu přinesli, umístili ji doprostřed stanu, který pro ni David postavil. David pak přinesl před Hospodinem zápalné i pokojné oběti.</verse>
        <verse osisID='2Sam.6.18'>Poté, co David dokončil obětování zápalných a pokojných obětí, požehnal lidu ve jménu Hospodina zástupů.</verse>
        <verse osisID='2Sam.6.19'>Podělil také všechen lid, všechno množství Izraele, muže i ženy, každého jedním pecnem chleba, jedním datlovým a jedním rozinkovým koláčem. Všechen lid se pak rozešel, každý k sobě domů.</verse>
        <verse osisID='2Sam.6.20'>Také David se vrátil, aby požehnal svůj dům. Saulova dcera Míkal ale Davida uvítala slovy: "To se dnes izraelský král vyznamenal! Předváděl se dnes před děvečkami svých poddaných, jako se předvádí nějaký ubožák!"</verse>
        <verse osisID='2Sam.6.21'>"Bylo to před Hospodinem!" odpověděl jí David. "Před Hospodinem, který mě vyvolil místo tvého otce a celé tvé rodiny, aby mě postavil za vůdce Hospodinova lidu, Izraele - před ním jsem se radoval!</verse>
        <verse osisID='2Sam.6.22'>A klidně se znevážím ještě víc, až si budu i sám připadat jako nic, ale u těch - jak říkáš - děveček, u těch budu v úctě!"</verse>
        <verse osisID='2Sam.6.23'>Saulova dcera Míkal pak celý život až do smrti zůstala bez dětí.</verse>
      </chapter>
      <chapter osisID='2Sam.7'>
        <verse osisID='2Sam.7.1'>Jednou, když už se král zabydlel ve svém domě a Hospodin mu dal odpočinout ode všech okolních nepřátel,</verse>
        <verse osisID='2Sam.7.2'>řekl král proroku Nátanovi: "Podívej se, já bydlím v cedrovém paláci, a Boží truhla zůstává mezi plachtami."</verse>
        <verse osisID='2Sam.7.3'>"Jdi a udělej vše, co máš na srdci," odpověděl Nátan králi. "Hospodin je s tebou."</verse>
        <verse osisID='2Sam.7.4'>Té noci ale Nátan dostal Boží slovo:</verse>
        <verse osisID='2Sam.7.5'>"Jdi a řekni mému služebníku Davidovi: Tak praví Hospodin - Ty mi chceš postavit dům, kde bych bydlel?</verse>
        <verse osisID='2Sam.7.6'>Ode dne, kdy jsem vyvedl syny Izraele z Egypta, až dodnes jsem přece nebydlel v domě, ale stěhoval jsem se ve stanu, v Příbytku.</verse>
        <verse osisID='2Sam.7.7'>Po celou tu dobu jsem se stěhoval, kamkoli šli všichni synové Izraele. Řekl jsem snad někdy některému vůdci izraelských kmenů, jemuž jsem přikázal pást můj lid Izrael: ‚Proč jste mi nepostavili dům z cedrů?'</verse>
        <verse osisID='2Sam.7.8'>Řekni mému služebníku Davidovi: Tak praví Hospodin zástupů - Já jsem tě vzal z pastvin, od ovcí, abys byl vůdcem mého lidu Izraele.</verse>
        <verse osisID='2Sam.7.9'>Byl jsem s tebou všude, kam ses vydal, a všechny tvé nepřátele jsem před tebou vyhladil. Proslavím tvé jméno jako jméno jednoho z největších mužů na zemi.</verse>
        <verse osisID='2Sam.7.10'>I svému lidu Izraeli zajistím místo a zasadím jej tak, aby bydlel doma a nikdo ho nerušil. Už jej nebudou utiskovat zlosynové jako dříve,</verse>
        <verse osisID='2Sam.7.11'>za dnů, kdy jsem nad svým izraelským lidem ustanovil soudce. Dopřeji ti odpočinout ode všech tvých nepřátel. Hospodin ti oznamuje, že on zbuduje dům tobě.</verse>
        <verse osisID='2Sam.7.12'>Až se naplní tvé dny a ulehneš ke svým předkům, pozdvihnu tvého potomka, jenž vzejde z tvých beder, a jeho království upevním.</verse>
        <verse osisID='2Sam.7.13'>To on postaví dům mému jménu a já navěky upevním trůn jeho království.</verse>
        <verse osisID='2Sam.7.14'>Já mu budu otcem a on mi bude synem. Když pochybí, potrestám jej holí smrtelníků, lidskými ranami.</verse>
        <verse osisID='2Sam.7.15'>Svou laskavost ale od něj neodvrátím, jako jsem ji odvrátil od tvého předchůdce.</verse>
        <verse osisID='2Sam.7.16'>Tvůj dům a tvé království zůstanou přede mnou navěky, tvůj trůn se navěky nepohne."</verse>
        <verse osisID='2Sam.7.17'>Přesně těmito slovy, přesně podle tohoto vidění promluvil Nátan k Davidovi.</verse>
        <verse osisID='2Sam.7.18'>Král David pak přišel, posadil se před Hospodinem a řekl: "Kdo jsem já, Hospodine, Pane můj, a co je můj dům, žes mě dovedl až sem?</verse>
        <verse osisID='2Sam.7.19'>A i to se ti ještě zdálo málo, Hospodine, Pane můj, takže jsi domu svého služebníka dokonce přislíbil budoucnost. Bývá snad takový úděl člověka, Hospodine, Pane můj?</verse>
        <verse osisID='2Sam.7.20'>Co k tomu David ještě může říci? Ty přece znáš svého služebníka, Hospodine, Pane můj!</verse>
        <verse osisID='2Sam.7.21'>Pro své slovo a podle svého srdce jsi svému služebníku zjevil všechny tyto velkolepé věci.</verse>
        <verse osisID='2Sam.7.22'>Jak jsi veliký, Hospodine, Pane můj! Nikdo není jako ty a není Boha kromě tebe, jak jsme vždy na vlastní uši slyšeli.</verse>
        <verse osisID='2Sam.7.23'>A kdo je jako tvůj lid Izrael, jediný národ na zemi, který si Bůh přišel vykoupit jako svůj lid, a získal si tak jméno? Vykonal jsi pro ně veliké věci, ohromné věci pro svou zem před tváří svého lidu, který sis vykoupil z Egypta, z jeho národů i jeho bohů!</verse>
        <verse osisID='2Sam.7.24'>Svůj lid Izrael jsi navěky ustanovil svým lidem a ty, Hospodine, jsi jejich Bůh.</verse>
        <verse osisID='2Sam.7.25'>Nuže, Hospodine Bože, potvrď navěky slovo, které jsi dal svému služebníkovi a jeho domu. Učiň, jak jsi řekl.</verse>
        <verse osisID='2Sam.7.26'>Kéž se tvé jméno navěky proslaví! Kéž se říká: ‚Hospodin zástupů je Bohem nad Izraelem!' Kéž je dům tvého služebníka Davida před tebou upevněn!</verse>
        <verse osisID='2Sam.7.27'>Hospodine zástupů, Bože Izraele, ty jsi svému služebníku prozradil: ‚Zbuduji ti dům.' Proto tvůj služebník nalezl odvahu modlit se k tobě tuto modlitbu.</verse>
        <verse osisID='2Sam.7.28'>Ano, Hospodine, Pane můj, ty sám jsi Bůh! Ty jsi svému služebníku zaslíbil toto dobrodiní a tvá slova jsou pravda.</verse>
        <verse osisID='2Sam.7.29'>Kéž se ti zalíbí požehnat domu svého služebníka, aby před tebou trval navěky, jak jsi, Hospodine, Pane můj, sám řekl. Kéž je díky tvému požehnání dům tvého služebníka navěky požehnán!"</verse>
      </chapter>
      <chapter osisID='2Sam.8'>
        <verse osisID='2Sam.8.1'>Po nějaké době David udeřil na Filištíny, porazil je a dobyl Meteg-ama z rukou Filištínů.</verse>
        <verse osisID='2Sam.8.2'>Porazil také Moábce. Nechal je lehnout na zem a odměřoval je šňůrou. Odměřil vždy dvě šňůry k zabití a jednu celou šňůru k ponechání naživu. Moábci se stali Davidovými poddanými a odváděli povinné dávky.</verse>
        <verse osisID='2Sam.8.3'>David také porazil Hadad-ezera, syna Rechobova, krále Cóby, když vytáhl, aby obnovil svou moc u řeky Eufrat.</verse>
        <verse osisID='2Sam.8.4'>David vzal do zajetí 1 000 jeho vozů, 7 000 jezdců a 20 000 pěšáků. Všechna jeho spřežení ochromil, jen sto si ponechal.</verse>
        <verse osisID='2Sam.8.5'>Aramejci z Damašku přitáhli Hadad-ezerovi, králi Cóby, na pomoc, ale David z nich pobil 22 000 mužů.</verse>
        <verse osisID='2Sam.8.6'>Potom umístil do aramejského Damašku svoji posádku. Aramejci se stali Davidovými poddanými a odváděli povinné dávky. Hospodin dával Davidovi vítězství, kamkoli se obrátil.</verse>
        <verse osisID='2Sam.8.7'>David také vzal zlaté štíty, které nosila Hadad-ezerova stráž, a dopravil je do Jeruzaléma.</verse>
        <verse osisID='2Sam.8.8'>Z Hadad-ezerových měst Tebach a Berotaj pobral král David veliké množství bronzu.</verse>
        <verse osisID='2Sam.8.9'>Když se Toú, král Chamátu, doslechl, že David porazil celé Hadad-ezerovo vojsko,</verse>
        <verse osisID='2Sam.8.10'>vyslal ke králi Davidovi svého syna Jorama s pozdravem a blahopřáním k jeho vítězství nad Hadad-ezerem. Předtím totiž Hadad-ezer a Toú spolu válčili. Joram s sebou přinesl stříbrné, zlaté a bronzové předměty</verse>
        <verse osisID='2Sam.8.11'>a král David je zasvětil Hospodinu stejně jako stříbro a zlato ze všech ostatních národů, které si podmanil:</verse>
        <verse osisID='2Sam.8.12'>Edomců, Moábců, Amonců, Filištínů a Amalekovců. Rovněž tak zasvětil i kořist od Hadad-ezera, syna Rechobova, krále Cóby.</verse>
        <verse osisID='2Sam.8.13'>David si získal proslulost, když se vrátil ze Solného údolí, kde porazil 18 000 Edomců.</verse>
        <verse osisID='2Sam.8.14'>Umístil mezi Edomci posádky a rozmístil je po celém Edomu. Všichni Edomci se stali Davidovými poddanými. Hospodin dával Davidovi vítězství, kamkoli se obrátil.</verse>
        <verse osisID='2Sam.8.15'>David kraloval nad celým Izraelem a zjednával právo a spravedlnost všemu svému lidu.</verse>
        <verse osisID='2Sam.8.16'>Joáb, syn Ceruji, byl vrchním velitelem, Jošafat, syn Achiludův, byl kancléřem,</verse>
        <verse osisID='2Sam.8.17'>Sádok, syn Achitubův, a Achimelech, syn Abiatarův, byli kněžími, Serajáš byl písařem</verse>
        <verse osisID='2Sam.8.18'>a Benajáš, syn Jojadův, velel gardě Kréťanů a Pléťanů. Davidovi synové byli knížata.</verse>
      </chapter>
      <chapter osisID='2Sam.9'>
        <verse osisID='2Sam.9.1'>Jednou se David zeptal: "Zůstal ještě někdo ze Saulova domu naživu? Kvůli Jonatanovi bych mu chtěl projevit přízeň."</verse>
        <verse osisID='2Sam.9.2'>V Saulově domě sloužíval otrok jménem Cíba, a tak ho zavolali k Davidovi. "Ty jsi Cíba?" zeptal se král. "Tvůj služebník!" odpověděl.</verse>
        <verse osisID='2Sam.9.3'>"Nezbyl ze Saulova domu ještě někdo?" zeptal se ho král. "Chtěl bych mu projevit Boží přízeň." "Zůstal ještě jeden Jonatanův syn, chromý na nohy," odpověděl králi Cíba.</verse>
        <verse osisID='2Sam.9.4'>"A kde je?" ptal se král. "V domě Machira, syna Amielova, v Lo-debaru," odpověděl Cíba.</verse>
        <verse osisID='2Sam.9.5'>Král David ho tedy z Lo-debaru, z domu Machira, syna Amielova, nechal přivést.</verse>
        <verse osisID='2Sam.9.6'>Když Mefibošet, syn Jonatana, syna Saulova, přišel k Davidovi, padl na tvář a poklonil se. "Mefibošete," oslovil ho David. "Jsem tvůj služebník!" odpověděl.</verse>
        <verse osisID='2Sam.9.7'>"Neboj se," řekl mu David. "Kvůli tvému otci Jonatanovi ti chci projevit přízeň. Vrátím ti všechny pozemky tvého děda Saula a budeš vždy jíst u mého stolu."</verse>
        <verse osisID='2Sam.9.8'>Mefibošet se mu začal klanět. "Co je tvůj služebník?" říkal. "Proč se obracíš k mrtvému psu, jako jsem já?"</verse>
        <verse osisID='2Sam.9.9'>Král pak zavolal Cíbu, někdejšího Saulova sluhu, a řekl mu: "Všechno, co patřilo Saulovi a celému jeho domu, jsem dal vnukovi tvého pána.</verse>
        <verse osisID='2Sam.9.10'>Ty budeš se svými syny a služebníky obdělávat jeho půdu a sklízet úrodu, aby vnuk tvého pána měl dost potravy. A Mefibošet, vnuk tvého pána, bude vždy jíst u mého stolu." (A Cíba měl patnáct synů a dvacet služebníků.)</verse>
        <verse osisID='2Sam.9.11'>"Tvůj služebník udělá, cokoli můj pán a král přikáže," odpověděl Cíba králi. Mefibošet pak jídal u Davidova stolu jako jeden z královských synů.</verse>
        <verse osisID='2Sam.9.12'>Měl také malého syna jménem Míka. Všichni, kdo patřili k Cíbovu domu, se stali Mefibošetovými služebníky.</verse>
        <verse osisID='2Sam.9.13'>Mefibošet ovšem zůstával v Jeruzalémě, neboť vždy jídal u královského stolu. Byl chromý na obě nohy.</verse>
      </chapter>
      <chapter osisID='2Sam.10'>
        <verse osisID='2Sam.10.1'>Po nějaké době zemřel amonský král a na jeho místo nastoupil jeho syn Chanun.</verse>
        <verse osisID='2Sam.10.2'>David si řekl: "Projevím přízeň Nachašovu synu Chanunovi, jako jeho otec projevoval přízeň mně." Poslal proto své služebníky, aby mu vyřídili soustrast nad úmrtím jeho otce. Když Davidovi služebníci přišli do země Amonců,</verse>
        <verse osisID='2Sam.10.3'>amonští vojevůdci řekli svému pánu Chanunovi: "Myslíš, že David měl tvého otce v takové úctě, že ti poslal těšitele? Neposlal za tebou své služebníky spíše proto, aby prohledali a proslídili město, aby je mohli podvrátit?"</verse>
        <verse osisID='2Sam.10.4'>Chanun tedy Davidovy služebníky zajal, oholil jim polovinu brady, roucha jim uřezal v půli až u zadnic a tak je poslal zpátky.</verse>
        <verse osisID='2Sam.10.5'>Jakmile se to doneslo Davidovi, poslal jim naproti posly. Protože ti muži byli velmi zostuzeni, král jim vzkázal: "Zůstaňte v Jerichu, dokud vám nenaroste vous. Pak se můžete vrátit."</verse>
        <verse osisID='2Sam.10.6'>Amonci si uvědomili, jak moc Davida popudili, a tak si najali 20 000 aramejských pěšáků z Bet-rechobu a z Cóby, 1 000 mužů od maackého krále a 12 000 mužů od Iš-toba.</verse>
        <verse osisID='2Sam.10.7'>David se to ale dozvěděl a vyslal tam Joába se všemi nejlepšími bojovníky.</verse>
        <verse osisID='2Sam.10.8'>Amonci vyrazili a sešikovali se k boji u brány, zatímco Aramejci z Cóby, Rechobu, Iš-tobu a Maaky zaujali postavení v poli.</verse>
        <verse osisID='2Sam.10.9'>Když Joáb viděl, že musí čelit boji zepředu i zezadu, vybral ty nejlepší z izraelských bojovníků a seřadil je proti Aramejcům.</verse>
        <verse osisID='2Sam.10.10'>Zbytek vojska svěřil pod velení svého bratra Abišaje, aby je seřadil proti Amoncům.</verse>
        <verse osisID='2Sam.10.11'>Joáb mu řekl: "Budou-li Aramejci nad mé síly, přijdeš mi na pomoc. Budou-li Amonci nad tvé síly, přijdu na pomoc já tobě.</verse>
        <verse osisID='2Sam.10.12'>Buď silný! Odvahu! Za náš lid a za města našeho Boha! Ať Hospodin učiní, co se mu zalíbí."</verse>
        <verse osisID='2Sam.10.13'>Nato se Joáb se svým vojskem pustil do boje proti Aramejcům a ti se před nimi dali na útěk.</verse>
        <verse osisID='2Sam.10.14'>Jakmile Amonci uviděli, že Aramejci utekli, dali se i oni na útěk před Abišajem a stáhli se do města. Joáb tehdy ukončil boj proti Amoncům a vrátil se do Jeruzaléma.</verse>
        <verse osisID='2Sam.10.15'>Aramejci viděli, že je Izrael porazil, a tak se přeskupili.</verse>
        <verse osisID='2Sam.10.16'>Hadad-ezer poslal také pro Aramejce z druhého břehu Eufratu, a když je přivedl, přitáhli do Chelamu v čele s Hadad-ezerovým vojevůdcem Šobachem.</verse>
        <verse osisID='2Sam.10.17'>Když se to David dozvěděl, shromáždil celý Izrael, překročil Jordán a přitáhl k Chelamu. Aramejci se sešikovali proti Davidovi a pustili se s ním do boje.</verse>
        <verse osisID='2Sam.10.18'>Museli se ale před Izraelem dát na útěk. David mezi Aramejci pobil 700 vozatajů a 40 000 pěšáků. Jejich vojevůdce Šobacha zranil tak, že na místě zemřel.</verse>
        <verse osisID='2Sam.10.19'>Všichni králové, kteří byli Hadad-ezerovými vazaly, viděli, že ho Izrael porazil. Uzavřeli tedy s Izraelci mír a stali se jejich vazaly. Aramejci se pak báli přijít ještě někdy Amoncům na pomoc.</verse>
      </chapter>
      <chapter osisID='2Sam.11'>
        <verse osisID='2Sam.11.1'>Na jaře, když králové vyrážejí do boje, poslal David Joába, aby se svými vojáky a s celým Izraelem rozdrtil Amonce. Oblehli tedy Rabu, ale David zůstal v Jeruzalémě.</verse>
        <verse osisID='2Sam.11.2'>Jednou pozdě odpoledne, když David vstal z lože a procházel se po střešní terase královského paláce, zahlédl ze střechy nějakou ženu, jak se koupe. Ta žena byla překrásná.</verse>
        <verse osisID='2Sam.11.3'>David někoho poslal, ať zjistí, kdo to je. Dozvěděl se: "Je to Batšeba, dcera Eliamova, manželka Uriáše Chetejského."</verse>
        <verse osisID='2Sam.11.4'>David si pro ni nechal poslat, a když k němu přišla, vyspal se s ní (právě se totiž očistila od svého krvácení). Potom se vrátila domů.</verse>
        <verse osisID='2Sam.11.5'>Když ta žena zjistila, že otěhotněla, poslala Davidovi vzkaz: "Jsem těhotná."</verse>
        <verse osisID='2Sam.11.6'>David vzkázal Joábovi: "Pošli mi Uriáše Chetejského." Joáb tedy poslal Uriáše za Davidem.</verse>
        <verse osisID='2Sam.11.7'>Když k němu Uriáš přišel, David se vyptával, jak se daří Joábovi, jak se daří lidu a jak se daří v boji.</verse>
        <verse osisID='2Sam.11.8'>Potom Uriášovi řekl: "Zajdi domů a dej si koupel." Jakmile Uriáš opustil palác, král za ním poslal svůj dar.</verse>
        <verse osisID='2Sam.11.9'>Uriáš ale nešel domů. Ulehl mezi služebníky svého pána u vchodu do královského paláce.</verse>
        <verse osisID='2Sam.11.10'>Davidovi bylo oznámeno, že Uriáš nešel domů. Proto s Uriášem znovu promluvil: "Vrátil ses přece z výpravy. Proč nejdeš domů?"</verse>
        <verse osisID='2Sam.11.11'>Uriáš mu odpověděl: "Boží truhla a Izrael s Judou zůstávají pod stany; také můj pán Joáb táboří v poli s tvými služebníky, pane - a já bych měl jít domů jíst a pít a spát se svou manželkou? Na tvůj život a na tvou duši, něco takového bych neudělal!"</verse>
        <verse osisID='2Sam.11.12'>David tedy Uriášovi řekl: "Zůstaň tu ještě jeden den. Odešlu tě až zítra." Toho dne tedy Uriáš ještě zůstal v Jeruzalémě. Nazítří</verse>
        <verse osisID='2Sam.11.13'>si ho David zavolal a jedl s ním a pil, dokud ho neopil. On ale večer přesto nešel domů. Odešel spát na své lehátko mezi služebníky svého pána.</verse>
        <verse osisID='2Sam.11.14'>David tedy ráno napsal dopis Joábovi a poslal mu ho po Uriášovi.</verse>
        <verse osisID='2Sam.11.15'>V dopise psal: "Postavte Uriáše do nejprudšího boje. Pak od něj odstupte, ať je zasažen a zemře."</verse>
        <verse osisID='2Sam.11.16'>Joáb tedy při obléhání města postavil Uriáše na místo, o kterém věděl, že tam jsou zvláště udatní bojovníci.</verse>
        <verse osisID='2Sam.11.17'>Když pak muži toho města vyrazili do boje proti Joábovi, někteří z Davidových vojáků padli. Jedním z mrtvých byl také Uriáš Chetejský.</verse>
        <verse osisID='2Sam.11.18'>Joáb pak Davidovi poslal zprávu o celém průběhu bitvy.</verse>
        <verse osisID='2Sam.11.19'>Poslovi dal tyto pokyny: "Až králi vypovíš celý průběh bitvy,</verse>
        <verse osisID='2Sam.11.20'>možná to krále popudí k hněvu a řekne ti: ‚Proč jste v boji zašli tak blízko k městu - to nevíte, že se z hradeb střílí?</verse>
        <verse osisID='2Sam.11.21'>Kdo zabil Abimelecha, syna Jerub-baalova? Copak nezemřel, když na něj ta žena v Tebecu shodila z hradeb mlýnský kámen? Proč jste šli tak blízko ke hradbám?!' A tehdy mu řekneš: ‚Také tvůj služebník Uriáš je mrtev.'"</verse>
        <verse osisID='2Sam.11.22'>Posel tedy vyrazil, a když přišel k Davidovi, vylíčil mu vše, s čím ho Joáb poslal:</verse>
        <verse osisID='2Sam.11.23'>"Nepřátelé podnikli protiútok, vyrazili za námi do pole, ale my jsme je zatlačili zpět až k bráně.</verse>
        <verse osisID='2Sam.11.24'>Vtom začali z hradeb střílet lučištníci a několik královských služebníků zabili. Také tvůj služebník Uriáš je mrtev."</verse>
        <verse osisID='2Sam.11.25'>David na to poslu odpověděl: "Vyřiď Joábovi: ‚Už se tím netrap. Meč si jednou vybere toho a jindy onoho. Zaútoč na město ještě silněji a zboř je.' Tak ho povzbuď."</verse>
        <verse osisID='2Sam.11.26'>Když se Uriášova manželka dozvěděla, že její muž Uriáš je mrtev, oplakávala ho.</verse>
        <verse osisID='2Sam.11.27'>Jakmile jí doba truchlení skončila, David pro ni poslal a nechal si ji přivést domů. Stala se jeho ženou a porodila mu syna. To, co David provedl, ale bylo v Hospodinových očích zlé.</verse>
      </chapter>
      <chapter osisID='2Sam.12'>
        <verse osisID='2Sam.12.1'>Hospodin za Davidem poslal Nátana. Ten k němu přišel a řekl mu: "V jednom městě žili dva muži, jeden bohatý a jeden chudý.</verse>
        <verse osisID='2Sam.12.2'>Bohatý měl velikou spoustu ovcí a dobytka.</verse>
        <verse osisID='2Sam.12.3'>Chudý neměl nic než jednu malou ovečku, kterou koupil a choval. Vyrůstala u něj s jeho dětmi, z jeho skrovného pokrmu jedla, z jeho poháru pila, v jeho klíně spala, jako by byla jeho dcerou.</verse>
        <verse osisID='2Sam.12.4'>Jednou k onomu boháči přišel pocestný. Jemu ale bylo líto vzít a připravit pro hosta jednu ze svých ovcí nebo dobytka, a tak vzal ovečku onoho chudáka a tu tomu příchozímu připravil."</verse>
        <verse osisID='2Sam.12.5'>David se na toho muže hrozně rozhněval. "Jakože je živ Hospodin," řekl Nátanovi, "muž, který to spáchal, musí zemřít!</verse>
        <verse osisID='2Sam.12.6'>A tu ovečku zaplatí čtyřnásobně - za to, že provedl takovou věc a neměl slitování."</verse>
        <verse osisID='2Sam.12.7'>"Ten muž jsi ty!" řekl Nátan Davidovi. "Tak praví Hospodin, Bůh Izraele: Já jsem tě pomazal za krále nad Izraelem a já jsem tě vysvobodil ze Saulových rukou.</verse>
        <verse osisID='2Sam.12.8'>Dal jsem ti dům tvého pána. I ženy svého pána jsi dostal do klína. Dal jsem ti dům Izraele a Judy. A kdyby ti to bylo málo, přidal bych ti ještě mnohem víc!</verse>
        <verse osisID='2Sam.12.9'>Proč jsi pohrdl Hospodinovým slovem? Provedl jsi, co je v jeho očích zlé. Uriáše Chetejského jsi zabil mečem a jeho ženu sis vzal za manželku. Zavraždil jsi ho mečem Amonců!</verse>
        <verse osisID='2Sam.12.10'>Proto, že jsi mnou pohrdl a vzal sis za ženu manželku Uriáše Chetejského, se od tvého domu od nynějška nikdy neodvrátí meč.</verse>
        <verse osisID='2Sam.12.11'>Tak praví Hospodin: Hle, vzbudím proti tobě zlo z tvého vlastního domu. Před tvýma očima vezmu tvé ženy a dám je tvému bližnímu, aby s nimi spal všem na očích.</verse>
        <verse osisID='2Sam.12.12'>Ty jsi to udělal tajně, ale já to udělám veřejně, před celým Izraelem!"</verse>
        <verse osisID='2Sam.12.13'>"Zhřešil jsem proti Hospodinu!" řekl mu na to David. "Ano," odpověděl mu Nátan, "ale Hospodin z tebe tvůj hřích sňal. Nezemřeš.</verse>
        <verse osisID='2Sam.12.14'>Protože jsi ale tímto činem znevážil Hospodina, musí zemřít tvůj novorozený syn."</verse>
        <verse osisID='2Sam.12.15'>A po těch slovech se Nátan vrátil domů. Hospodin pak postihl dítě, které Davidovi porodila Uriášova manželka, a to onemocnělo.</verse>
        <verse osisID='2Sam.12.16'>David kvůli tomu chlapci hledal Boha. Držel půst a v noci ležel na holé zemi.</verse>
        <verse osisID='2Sam.12.17'>Stařešinové jeho domu se postavili okolo, aby ho přiměli vstát ze země, ale on nechtěl. Ani pokrm od nich nepřijal.</verse>
        <verse osisID='2Sam.12.18'>Po sedmi dnech pak dítě zemřelo. Davidovi služebníci se mu chlapcovu smrt báli oznámit. "Když ještě chlapec žil," říkali si, "domlouvali jsme mu, ale nechtěl nás poslechnout. Co až mu řekneme: ‚Dítě umřelo?' Mohl by provést něco hrozného!"</verse>
        <verse osisID='2Sam.12.19'>David si ale všiml, že si jeho služebníci šeptají, a pochopil, že chlapec zemřel. "Dítě umřelo?" zeptal se svých služebníků. "Ano, umřelo," odpověděli.</verse>
        <verse osisID='2Sam.12.20'>Nato David vstal ze země, a když se umyl, pomazal mastí a převlékl, šel se poklonit do Hospodinovy svatyně. Pak se vrátil domů, požádal o pokrm a pojedl.</verse>
        <verse osisID='2Sam.12.21'>"Co to děláš?" řekli mu jeho služebníci. "Dokud chlapec žil, postil ses a plakal, ale jakmile zemřel, vstal jsi a dal ses do jídla!"</verse>
        <verse osisID='2Sam.12.22'>"Dokud chlapec žil," odpověděl jim, "postil jsem se a plakal, protože jsem si říkal: ‚Kdo ví? Třeba se nade mnou Hospodin slituje a nechá ho naživu.'</verse>
        <verse osisID='2Sam.12.23'>Teď je mrtvý. Proč bych se měl postit? Copak ho mohu přivést zpět? Já půjdu za ním, ale on se ke mně nevrátí."</verse>
        <verse osisID='2Sam.12.24'>Potom David utěšoval svou manželku Batšebu; přišel k ní a miloval se s ní. Když pak porodila syna, dala mu jméno Šalomoun, Pokojný. Hospodin si ho zamiloval</verse>
        <verse osisID='2Sam.12.25'>a skrze proroka Nátana sdělil, že pro Hospodina se bude jmenovat Jedidiáš, Miláček Hospodinův.</verse>
        <verse osisID='2Sam.12.26'>Joáb mezitím bojoval proti Rabě Amonců. Když to královské město téměř dobyl,</verse>
        <verse osisID='2Sam.12.27'>vyslal k Davidovi posly se vzkazem: "Zaútočil jsem na Rabu a dobyl jsem městský zdroj vody.</verse>
        <verse osisID='2Sam.12.28'>Vezmi tedy zbytek vojska, oblehni město a dobuď je, abych je nedobyl já a vítězství nebylo připisováno mně."</verse>
        <verse osisID='2Sam.12.29'>David tedy vzal všechno zbývající vojsko a vytáhl proti Rabě. Zaútočil na ni a dobyl ji.</verse>
        <verse osisID='2Sam.12.30'>Potom sňal z Molochovy hlavy korunu vážící talent zlata. Měla na sobě drahokam, který pak David nosíval na hlavě. Vyvezl z města také veliké množství kořisti.</verse>
        <verse osisID='2Sam.12.31'>Jeho obyvatele odvedl a dal k pile, k železným dlátům a sekyrám; některé poslal do cihelny. Tak naložil se všemi městy Amonců. Potom se David se vším vojskem vrátil do Jeruzaléma.</verse>
      </chapter>
      <chapter osisID='2Sam.13'>
        <verse osisID='2Sam.13.1'>Uplynul nějaký čas. Davidův syn Abšalom měl krásnou sestru jménem Támar a jiný Davidův syn, Amnon, se do ní zamiloval.</verse>
        <verse osisID='2Sam.13.2'>Amnon se pro svou sestru Támar tak soužil, až z toho onemocněl. Byla to panna a jemu se zdálo nemožné něčeho u ní dosáhnout.</verse>
        <verse osisID='2Sam.13.3'>Amnon měl jednoho přítele jménem Jonadab. Tento Jonadab, syn Davidova bratra Šimey, byl velmi chytrý člověk.</verse>
        <verse osisID='2Sam.13.4'>"Co že tak den za dnem chřadneš, královský synu? Nesvěříš se mi?" vyptával se ho. "Miluji Támar, sestru mého bratra Abšaloma," prozradil mu Amnon.</verse>
        <verse osisID='2Sam.13.5'>"Ulehni na lůžko a dělej, že jsi nemocný," poradil mu Jonadab. "Až se na tebe přijde podívat otec, řekneš mu: Kdyby tak mohla přijít má sestra Támar a nakrmila mě. Připravila by jídlo tady u mě, abych se díval, a pak by mě krmila."</verse>
        <verse osisID='2Sam.13.6'>Amnon si tedy lehl a dělal, že je nemocný. Když se na něj přišel podívat král, Amnon mu řekl: "Kdyby tak mohla přijít má sestra Támar, připravit mi tu pár srdíček a nakrmit mě."</verse>
        <verse osisID='2Sam.13.7'>David poslal k Támar domů vzkaz: "Zajdi prosím do domu svého bratra Amnona a připrav mu jídlo."</verse>
        <verse osisID='2Sam.13.8'>Támar tedy šla do domu svého bratra Amnona. Zatímco ležel a díval se, vzala těsto, uhnětla z něj srdíčka a upekla je.</verse>
        <verse osisID='2Sam.13.9'>Potom mu je z pánve nabídla, ale Amnon odmítl jíst. "Ať jdou všichni pryč!" zvolal. Když všichni odešli,</verse>
        <verse osisID='2Sam.13.10'>požádal Támar: "Přines mi jídlo do ložnice a nakrm mě." Támar tedy vzala srdíčka, která připravila, a donesla je Amnonovi do ložnice.</verse>
        <verse osisID='2Sam.13.11'>Když mu je podávala, aby se najedl, zmocnil se jí a začal ji přemlouvat: "Pojď, lehni si se mnou, sestřičko."</verse>
        <verse osisID='2Sam.13.12'>"Bratře, to ne!" vykřikla. "Nesmíš mě zneuctít! To se přece v Izraeli nedělá! Neprováděj takovou hanebnost!</verse>
        <verse osisID='2Sam.13.13'>Co pak bude se mnou? Kam se poděju se svou hanbou? A co ty? Byl bys v Izraeli jako nějaký hanebník. Prosím, promluv raději s králem - tobě mě jistě neodepře!"</verse>
        <verse osisID='2Sam.13.14'>On však nedbal, neslyšel. Přemohl ji a znásilnil. Jakmile se s ní ale vyspal,</verse>
        <verse osisID='2Sam.13.15'>začal ji nenávidět. Nenávist, kterou k ní cítil, byla ještě větší než láska, kterou ji předtím miloval. "Vstaň! Jdi pryč!" přikázal jí.</verse>
        <verse osisID='2Sam.13.16'>"To ne," prosila ho. "Vyhnat mě by byla ještě větší špatnost, než co jsi mi už udělal!" On však nedbal, neslyšel.</verse>
        <verse osisID='2Sam.13.17'>Zavolal svého sluhu a přikázal: "Tuhle ať odsud vyvedou. A zamkni za ní!"</verse>
        <verse osisID='2Sam.13.18'>Sluha ji tedy vyvedl ven a zamkl za ní dveře. Měla na sobě zdobenou suknici; takové šaty totiž nosívaly královy panenské dcery.</verse>
        <verse osisID='2Sam.13.19'>Támar si posypala hlavu popelem a tu zdobenou suknici na sobě roztrhla. Zakryla si tvář rukama a plakala, kudy chodila.</verse>
        <verse osisID='2Sam.13.20'>"Že s tebou byl ten tvůj bratr Amnon?" řekl jí Abšalom, její bratr. "Zatím o tom ale musíš mlčet, má sestro - vždyť je to tvůj bratr. Neber si to tak." Támar pak zůstala opuštěná v domě svého bratra Abšaloma.</verse>
        <verse osisID='2Sam.13.21'>Když se o tom všem dozvěděl král David, velice se rozhněval.</verse>
        <verse osisID='2Sam.13.22'>Abšalom pak s Amnonem vůbec nemluvil - ani po dobrém, ani po zlém. Nenáviděl totiž Amnona za to, že zneuctil jeho sestru Támar.</verse>
        <verse osisID='2Sam.13.23'>Dva roky nato pořádal Abšalom v Baal-chacoru poblíž efraimské hranice slavnost stříhání ovcí, na kterou sezval všechny královské syny.</verse>
        <verse osisID='2Sam.13.24'>Předtím přišel za králem se slovy: "Mám prosbu. Tvůj služebník slaví stříhání ovcí. Chtěl by se král se svou družinou připojit ke svému služebníku?"</verse>
        <verse osisID='2Sam.13.25'>"Raději ne, můj synu," odpověděl král Abšalomovi, "nemůžeme jít všichni. Byli bychom ti na obtíž." A ačkoli na něj naléhal, nechtěl jít, ale požehnal mu.</verse>
        <verse osisID='2Sam.13.26'>"A nemohl by s námi jít alespoň můj bratr Amnon?" zeptal se Abšalom. "Proč by s tebou chodil?" řekl král.</verse>
        <verse osisID='2Sam.13.27'>Když ale na něj Abšalom naléhal, poslal s ním Amnona i všechny královské syny.</verse>
        <verse osisID='2Sam.13.28'>Abšalom přikázal svým mládencům: "Dávejte pozor. Až se Amnon po víně rozveselí, zavelím: ‚Na Amnona!' a vy ho zabijete. Nebojte se. Je to přece na můj rozkaz. Buďte silní a stateční!"</verse>
        <verse osisID='2Sam.13.29'>Abšalomovi mládenci pak s Amnonem naložili, jak jim Abšalom přikázal. Všichni královi synové se hned zvedli, každý nasedl na svého mezka a dali se na útěk.</verse>
        <verse osisID='2Sam.13.30'>Ještě byli na cestě, když se Davidovi doneslo, že prý Abšalom povraždil všechny královské syny a že z nich nezůstal ani jeden.</verse>
        <verse osisID='2Sam.13.31'>Tehdy král vstal, roztrhl svá roucha a vrhl se na zem. Všichni jeho služebníci stáli kolem, roucha roztržená.</verse>
        <verse osisID='2Sam.13.32'>Pak promluvil Jonadab, syn Davidova bratra Šimey: "Ať se můj pán a král nedomnívá, že byli zabiti všichni mladí královští synové. Zemřel jen Amnon! Abšalom byl k tomu odhodlán už ode dne, kdy byla zneuctěna jeho sestra Támar.</verse>
        <verse osisID='2Sam.13.33'>Ať se můj pán a král vůbec neobává, že by snad zemřeli všichni královští synové. Vždyť zemřel jen Amnon!"</verse>
        <verse osisID='2Sam.13.34'>Abšalom mezitím uprchl. Když se mladík na stráži rozhlédl do dálky, spatřil, jak od západu z horského úbočí přichází množství lidí.</verse>
        <verse osisID='2Sam.13.35'>"Vidíš," řekl Jonadab králi, "to jdou královští synové! Stalo se, jak říkal tvůj služebník."</verse>
        <verse osisID='2Sam.13.36'>Sotva to dořekl, opravdu dorazili královští synové s hlasitým pláčem. Tehdy se i král a všichni jeho služebníci dali do velmi hlasitého pláče.</verse>
        <verse osisID='2Sam.13.37'>Abšalom zatím prchal. Zamířil ke gešurskému králi Talmajovi, synu Amihudovu. David pak svého syna dlouho oplakával.</verse>
        <verse osisID='2Sam.13.38'>Abšalom nalezl útočiště v Gešuru, kde zůstal tři roky.</verse>
        <verse osisID='2Sam.13.39'>Když král David konečně Amnonovu smrt oželel, začalo se mu po Abšalomovi stýskat.</verse>
      </chapter>
      <chapter osisID='2Sam.14'>
        <verse osisID='2Sam.14.1'>Joáb, syn Ceruji, poznal, že král myslí na Abšaloma.</verse>
        <verse osisID='2Sam.14.2'>Poslal proto do Tekoje a přivedl odtud jednu moudrou ženu, které řekl: "Budeš dělat, že máš smutek. Oblékni si smuteční šaty, nemaž se mastí a chovej se jako žena, která už dlouho truchlí nad mrtvým.</verse>
        <verse osisID='2Sam.14.3'>Půjdeš ke králi a tohle mu povíš." A Joáb ji naučil, co má říkat.</verse>
        <verse osisID='2Sam.14.4'>A tak ta tekojská žena šla za králem. Padla tváří k zemi, poklonila se a zvolala: "Králi, pomoz!"</verse>
        <verse osisID='2Sam.14.5'>"Co je ti?" zeptal se král. "Jsem vdova," odpověděla, "muž mi zemřel.</verse>
        <verse osisID='2Sam.14.6'>Tvá služebnice měla dva syny. Ti se ale na poli pohádali; nebyl tam nikdo, kdo by je od sebe odtrhl, a tak jeden druhého udeřil a zabil.</verse>
        <verse osisID='2Sam.14.7'>Teď se ale všichni příbuzní obrátili proti tvé služebnici. Říkají: ‚Vydej toho bratrovraha! Zabijeme ho za to, že zavraždil svého bratra.' Tak chtějí zahubit i dědice. Uhasí i tu jiskřičku, co mi zbývá! Po manželovi mi tu na zemi nezůstane ani jméno, ani potomstvo..."</verse>
        <verse osisID='2Sam.14.8'>"Vrať se domů, já o tvé věci rozhodnu," přerušil ji král.</verse>
        <verse osisID='2Sam.14.9'>Tekojská žena ale králi řekla: "Všechna vina, pane králi, ať padne na mě a na můj dům. Král a jeho trůn ať jsou bez viny."</verse>
        <verse osisID='2Sam.14.10'>Na to jí král odpověděl: "Kdyby někdo tobě nebo tvému domu vyhrožoval, přiveď ho ke mně. Pak už si na tebe nikdy nedovolí!"</verse>
        <verse osisID='2Sam.14.11'>Tehdy řekla: "Kéž prosím král prohlásí při Hospodinu, svém Bohu, že zabrání krevnímu mstiteli rozmnožit neštěstí zabitím mého syna." Na to prohlásil: "Jakože je živ Hospodin, tvému synovi nespadne z hlavy ani vlas!"</verse>
        <verse osisID='2Sam.14.12'>"Smí tvá služebnice povědět panu králi ještě něco?" zeptala se žena. "Mluv," přivolil.</verse>
        <verse osisID='2Sam.14.13'>Tehdy mu řekla: "Proč ty sám smýšlíš podobně proti Božímu lidu? Když král takto mluví, jako by obvinil sám sebe - vždyť sám nedovolil svému vyhnanci vrátit se domů.</verse>
        <verse osisID='2Sam.14.14'>Všichni jsme přece smrtelní. Jsme jako voda na zem rozlitá, která se nedá posbírat. Bůh ale nechce brát život. Připravuje způsoby, aby od něj vyhnanec nezůstal zahnán nadobro.</verse>
        <verse osisID='2Sam.14.15'>Proto jsem přišla; chtěla jsem to panu králi vypovědět, protože mi ti lidé nahnali strach. Tvá služebnice si řekla: Povím to králi. Co když král prosbě své služky vyhoví?</verse>
        <verse osisID='2Sam.14.16'>Možná král svou služku vyslyší a zachrání ji ze spárů toho, kdo mě chce i s mým synem vyhladit z Božího dědictví.</verse>
        <verse osisID='2Sam.14.17'>Tvá služebnice si řekla: Kéž slovo pana krále přinese klid. Vždyť pan král rozlišuje dobro a zlo jako Boží anděl. Kéž je Hospodin, tvůj Bůh, s tebou!"</verse>
        <verse osisID='2Sam.14.18'>"Na něco se tě zeptám, přerušil ji král. "Nic přede mnou netaj." "Mluv prosím, pane králi," odpověděla.</verse>
        <verse osisID='2Sam.14.19'>"Nemá v tom všem prsty Joáb?" zeptal se jí. "Jakože jsi živ, pane králi!" zvolala. "Před slovy pana krále člověk neunikne napravo ani nalevo. Ano, tvůj služebník Joáb mi to přikázal; to on tvou služebnici naučil všechna tato slova.</verse>
        <verse osisID='2Sam.14.20'>Tvůj služebník Joáb to udělal, aby změnil stav té věci. Můj pán je ale moudrý jako Boží anděl; ví o všem, co se děje na zemi."</verse>
        <verse osisID='2Sam.14.21'>Král pak promluvil s Joábem: "Tak dobře, udělám to. Jdi a přiveď mého chlapce Abšaloma zpátky."</verse>
        <verse osisID='2Sam.14.22'>Joáb padl tváří k zemi, klaněl se a děkoval králi: "Dnes tvůj služebník poznal, že jsem u tebe došel přízně, můj pane a králi, neboť král vyhověl prosbě svého služebníka."</verse>
        <verse osisID='2Sam.14.23'>Potom Joáb vstal, odešel do Gešuru a přivedl Abšaloma do Jeruzaléma.</verse>
        <verse osisID='2Sam.14.24'>Král však prohlásil: "Smí jít k sobě domů, ale ať mi nechodí na oči." Abšalom se tedy vrátil domů, ale králi na oči nesměl.</verse>
        <verse osisID='2Sam.14.25'>V celém Izraeli nebyl tak vyhlášený krasavec jako Abšalom. Od hlavy až k patě neměl jedinou vadu.</verse>
        <verse osisID='2Sam.14.26'>Když si stříhal vlasy (nechával si je stříhat vždy jednou za rok, protože ho už tížily), potom je zvážil a bylo to 200 šekelů podle královské váhy!</verse>
        <verse osisID='2Sam.14.27'>Abšalomovi se narodili tři synové a jedna dcera jménem Támar; vyrostla z ní překrásná žena.</verse>
        <verse osisID='2Sam.14.28'>Abšalom už byl v Jeruzalémě dva roky, ale stále ještě nesměl králi na oči.</verse>
        <verse osisID='2Sam.14.29'>Chtěl proto ke králi vyslat Joába, ale když si pro něj poslal, Joáb nechtěl přijít. Poslal pro něj tedy znovu, ale on nechtěl přijít ani podruhé.</verse>
        <verse osisID='2Sam.14.30'>Tehdy Abšalom řekl svým služebníkům: "Víte, že Joábovo pole sousedí s mým. Má na něm ječmen; jděte a zapalte mu ho." A tak Abšalomovi služebníci to pole vypálili.</verse>
        <verse osisID='2Sam.14.31'>Joáb pak hned přišel za Abšalomem domů. "Jak to, že mi tví služebníci vypálili pole?" ptal se ho.</verse>
        <verse osisID='2Sam.14.32'>"Víš, že jsem ti vzkazoval, že máš za mnou přijít," odpověděl mu Abšalom. "Chci tě poslat za králem, aby ses ho zeptal, proč jsem se vlastně měl vrátit z Gešuru. Bylo by mi lépe, kdybych tam zůstal! Chci už krále vidět! Jestli na mně zůstává vina, ať mě dá raději zabít."</verse>
        <verse osisID='2Sam.14.33'>Joáb tedy šel za králem a vyřídil mu to. Král potom Abšaloma k sobě pozval, a ten k němu přišel a poklonil se před ním až k zemi. Král pak Abšaloma políbil.</verse>
      </chapter>
      <chapter osisID='2Sam.15'>
        <verse osisID='2Sam.15.1'>Abšalom si později opatřil vůz, koně a padesát mužů, kteří před ním běhali.</verse>
        <verse osisID='2Sam.15.2'>Od časného rána stával u cesty vedle brány. Zavolal si každého, kdo chtěl přednést králi nějakou věc k rozsouzení. "Z kteréhopak jsi města?" ptal se. Odpovídali mu: "Tvůj služebník je z toho a toho izraelského kmene."</verse>
        <verse osisID='2Sam.15.3'>Abšalom pak říkal: "Víš, tvá žádost je správná a oprávněná, ale u krále se žádného vyslyšení nedočkáš.</verse>
        <verse osisID='2Sam.15.4'>Kdybych tak byl soudcem v této zemi já!" dodával. "Pak by každý mohl přijít se svým sporem nebo žalobou za mnou a já bych mu zjednal právo."</verse>
        <verse osisID='2Sam.15.5'>A když k němu někdo přistoupil, aby se mu poklonil, Abšalom k němu vztáhl ruku, objal ho a políbil.</verse>
        <verse osisID='2Sam.15.6'>Takovým způsobem se choval ke všem Izraelcům, kteří chodili hledat zastání u krále. Tak si získal srdce Izraelců.</verse>
        <verse osisID='2Sam.15.7'>Po čtyřech letech pak Abšalom řekl králi: "Dovol mi prosím jít do Hebronu splnit slib, který jsem dal Hospodinu.</verse>
        <verse osisID='2Sam.15.8'>Když jsem totiž bydlel v aramejském Gešuru, složil jsem tento slib: ‚Jestli mě Hospodin přivede zpět do Jeruzaléma, budu sloužit Hospodinu.'"</verse>
        <verse osisID='2Sam.15.9'>Král mu odpověděl: "Jdi v pokoji," a tak se Abšalom vypravil do Heb-ronu.</verse>
        <verse osisID='2Sam.15.10'>Po všech izraelských kmenech ale rozeslal tajné posly se vzkazem: "Jakmile uslyšíte troubení rohu, zvolejte: ‚Abšalom se v Hebronu stal králem!'"</verse>
        <verse osisID='2Sam.15.11'>S Abšalomem odešlo z Jeruzaléma dvě stě mužů (byli ovšem pozváni, a tak šli bezelstně s ním, protože nic netušili).</verse>
        <verse osisID='2Sam.15.12'>Když se Abšalom chystal přinášet oběti, poslal také pro Davidova rádce Achitofela Gilonského, aby přišel ze svého města Gilo. Spiknutí narůstalo a s Abšalomem bylo stále více lidu.</verse>
        <verse osisID='2Sam.15.13'>K Davidovi pak dorazil posel se zprávou: "Srdce Izraelců je s Abšalomem."</verse>
        <verse osisID='2Sam.15.14'>David řekl všem svým služebníkům, kteří s ním byli v Jeruzalémě: "Musíme ihned utéct! Abšalom by nás už vyváznout nenechal. Pojďme rychle, jinak nás brzy přepadne, udělá nám to nejhorší a město vybije mečem."</verse>
        <verse osisID='2Sam.15.15'>"Jsme ti k službám," odpověděli královi služebníci, "uděláme, cokoli náš pán a král rozhodne."</verse>
        <verse osisID='2Sam.15.16'>A tak král odešel, následován celým svým dvorem. Zanechal tam jen deset konkubín, aby se staraly o dům.</verse>
        <verse osisID='2Sam.15.17'>Když král s celým tím zástupem odcházel, zastavili se u posledního domu.</verse>
        <verse osisID='2Sam.15.18'>Všichni jeho služebníci procházeli kolem něj - všichni Kréťané a Pléťané i všech šest set mužů, kteří ho následovali z Gatu - ti všichni procházeli před králem.</verse>
        <verse osisID='2Sam.15.19'>Tehdy král řekl Itajovi Gatskému: "Proč bys odcházel s námi? Vrať se a zůstaň u nového krále. Jsi přece cizinec, který už opustil svou vlast.</verse>
        <verse osisID='2Sam.15.20'>Jako bys přišel teprve včera, a dnes bych tě měl zase vláčet s námi někam dál? Já půjdu, kam jen to půjde. Ty se ale i se svými bratry vrať. Kéž ti Hospodin projeví milosrdenství a věrnost."</verse>
        <verse osisID='2Sam.15.21'>Itaj ale králi namítl: "Jakože je živ Hospodin a živ je můj pán a král - kdekoli bude můj královský pán, ať mrtev nebo živ, tam bude i tvůj služebník."</verse>
        <verse osisID='2Sam.15.22'>David na to Itajovi řekl: "Pojď, pokračuj tedy s námi." A tak Itaj Gatský se všemi svými muži i se všemi dětmi, které měli s sebou, pokračovali dál.</verse>
        <verse osisID='2Sam.15.23'>Celá země hlasitě plakala, když celý ten zástup procházel kolem. Král překročil potok Kidron a se všemi svými lidmi zamířil do pouště.</verse>
        <verse osisID='2Sam.15.24'>Vtom se objevil i Sádok a s ním všichni levité nesoucí Truhlu Boží smlouvy. Postavili Boží truhlu a nechali ji stát, dokud celý zástup neopustil město. Přišel tam i Abiatar.</verse>
        <verse osisID='2Sam.15.25'>Král ale Sádokovi řekl: "Vrať se s Boží truhlou do města. Najdu-li u Hospodina milost, přivede mě zpět a dovolí mi znovu spatřit Truhlu i jeho Příbytek.</verse>
        <verse osisID='2Sam.15.26'>Řekne-li však: ‚Nemám v tobě zalíbení' - zde jsem; ať se mnou naloží, jak bude chtít."</verse>
        <verse osisID='2Sam.15.27'>Král ještě knězi Sádokovi řekl: "Dávej pozor. Vrať se s Abiatarem pokojně do města. Ať jsou s vámi také oba vaši synové - tvůj syn Achimaac a jeho syn Jonatan.</verse>
        <verse osisID='2Sam.15.28'>Počkám totiž v poušti naproti brodu, než od vás dostanu další zprávu."</verse>
        <verse osisID='2Sam.15.29'>A tak Sádok s Abiatarem vrátili Boží truhlu do Jeruzaléma a zůstali tam.</verse>
        <verse osisID='2Sam.15.30'>David pak stoupal na Olivetskou horu a celou cestu plakal, hlavu zahalenou a bos. Také všichni, kdo byli s ním, si zahalili hlavu a celou cestu vzhůru plakali.</verse>
        <verse osisID='2Sam.15.31'>David se tehdy dozvěděl, že mezi Abšalomovými spiklenci je také Achitofel, a tak se modlil: "Hospodine, obrať prosím Achitofelovu radu vniveč!"</verse>
        <verse osisID='2Sam.15.32'>Když David dorazil na vrchol hory, kde bylo zvykem klanět se Bohu, hle - naproti mu jde Chušaj Arkijský, roucho roztržené a na hlavě hlínu.</verse>
        <verse osisID='2Sam.15.33'>David mu řekl: "Když půjdeš se mnou, budeš mi břemenem.</verse>
        <verse osisID='2Sam.15.34'>Když se ale vrátíš do města a řekneš Abšalomovi: ‚Jsem ti k službám, králi; dříve jsem sloužil tvému otci, teď ale budu sloužit tobě,' pak pro mě budeš moci mařit Achitofelovy rady.</verse>
        <verse osisID='2Sam.15.35'>Budou tam s tebou také kněží Sádok a Abiatar. Cokoli tedy na královském dvoře uslyšíš, to oznámíš kněžím Sádokovi a Abiatarovi.</verse>
        <verse osisID='2Sam.15.36'>Jsou tam s nimi i jejich dva synové, Achimaac Sádokův a Jonatan Abiatarův. Po nich mi vzkážete, cokoli se dozvíte."</verse>
        <verse osisID='2Sam.15.37'>Davidův důvěrník Chušaj tedy odešel do města, právě když do Jeruzaléma vstupoval Abšalom.</verse>
      </chapter>
      <chapter osisID='2Sam.16'>
        <verse osisID='2Sam.16.1'>Sotva David minul vrchol hory, hle - naproti mu jde Cíba, Mefibošetův sluha, se dvěma osedlanými osly a na nich dvě stě chlebů, sto sušených hroznů, sto kusů letního ovoce a měch vína.</verse>
        <verse osisID='2Sam.16.2'>"Na co to máš?" zeptal se ho král. "Osli jsou k jízdě pro královský dům," odpověděl Cíba, "chleba s ovocem je k jídlu pro mládence a víno je k pití, až budete na poušti unavení."</verse>
        <verse osisID='2Sam.16.3'>"A kde je vnuk tvého pána?" zeptal se král. "Ten čeká v Jeruzalémě," odpověděl Cíba. "Myslí si: ‚Izraelský lid mi dnes navrátí království mého děda.'"</verse>
        <verse osisID='2Sam.16.4'>"Ať tedy všechen Mefibošetův majetek připadne tobě," řekl mu na to král. "Klaním se, můj pane a králi," odpověděl Cíba. "Jsi ke mně tak laskav!"</verse>
        <verse osisID='2Sam.16.5'>Když se potom král David blížil k Bachurim, hle - vyšel odtud nějaký muž rodem ze Saulova domu. Jmenoval se Šimei, syn Gerův, a jak šel, zlořečil</verse>
        <verse osisID='2Sam.16.6'>a házel po Davidovi i všech jeho služebnících kamení, ačkoli byl král David zprava i zleva obklopen svými lidmi i všemi bojovníky.</verse>
        <verse osisID='2Sam.16.7'>Šimei chrlil nadávky: "Táhni, ty vrahu! Táhni, ty bídáku!</verse>
        <verse osisID='2Sam.16.8'>Hospodin ti oplatil za všechnu krev Saulova domu. Stal ses králem místo něj, ale Hospodin dal království do rukou tvého syna Abšaloma. To máš za svou špatnost, protože jsi vrah!"</verse>
        <verse osisID='2Sam.16.9'>Abišaj, syn Ceruji, tehdy řekl králi: "Proč má tenhle chcíplý pes zlořečit mému pánu a králi? Půjdu mu srazit hlavu, ano?"</verse>
        <verse osisID='2Sam.16.10'>Král však odpověděl: "Co je vám do toho, synové Ceruji, že mi zlořečí? Jestli mu Hospodin přikázal: ‚Zlořeč Davidovi,' kdo pak smí říci: ‚Co to děláš?'"</verse>
        <verse osisID='2Sam.16.11'>David tehdy Abišajovi a všem svým služebníkům řekl: "Vždyť i můj vlastní syn mi usiluje o život, natožpak tento Benjamínec. Nechte ho, ať zlořečí, jestli mu to Hospodin přikázal.</verse>
        <verse osisID='2Sam.16.12'>Snad Hospodin pohlédne na mé trápení a odplatí mi za ty dnešní nadávky dobrodiním."</verse>
        <verse osisID='2Sam.16.13'>David tedy se svými muži pokračoval v cestě. Šimei ale šel podél nich po protějším svahu, a jak šel, zlořečil, házel po něm kameny a vířil prach.</verse>
        <verse osisID='2Sam.16.14'>Utrmácený král i všichni, kdo byli s ním, nakonec dorazili na místo, kde si odpočinuli.</verse>
        <verse osisID='2Sam.16.15'>Abšalom zatím s celým izraelským vojskem vstoupil do Jeruzaléma. Také Achitofel byl s ním.</verse>
        <verse osisID='2Sam.16.16'>Tehdy k Abšalomovi přišel i Davidův důvěrník Chušaj Arkijský a zvolal: "Ať žije král! Ať žije král!"</verse>
        <verse osisID='2Sam.16.17'>"Takhle se odvděčuješ svému příteli?" řekl mu Abšalom. "Proč jsi nešel s ním?"</verse>
        <verse osisID='2Sam.16.18'>"To ne," odpověděl mu Chušaj. "Koho vyvolil Hospodin a celý tento izraelský lid, s tím jsem a s tím zůstanu.</verse>
        <verse osisID='2Sam.16.19'>A komu jinému bych měl sloužit než jeho synu? Jako jsem sloužil tvému otci, tak budu sloužit tobě."</verse>
        <verse osisID='2Sam.16.20'>Abšalom se obrátil na Achitofela: "Poraďte, co máme dělat."</verse>
        <verse osisID='2Sam.16.21'>Achitofel mu odpověděl: "Spi s konkubínami svého otce, které tu nechal, aby se staraly o dům. Když celý Izrael uslyší, jak ses svému otci zprotivil, posílí to odhodlání všech, kdo jsou s tebou."</verse>
        <verse osisID='2Sam.16.22'>A tak pro Abšaloma roztáhli na střeše baldachýn a Abšalom před zraky všeho Izraele spal s konkubínami svého otce.</verse>
        <verse osisID='2Sam.16.23'>Radit se s Achitofelem, který byl tenkrát rádcem, bylo jako doptávat se na Boží slovo. Takto bral všechny jeho rady jak David, tak Abšalom.</verse>
      </chapter>
      <chapter osisID='2Sam.17'>
        <verse osisID='2Sam.17.1'>Achitofel také Abšalomovi řekl: "Dovol prosím, ať vyberu dvanáct tisíc mužů a ještě dnes v noci se vypravím pronásledovat Davida.</verse>
        <verse osisID='2Sam.17.2'>Překvapím ho útokem, dokud je znavený a skleslý. Všichni jeho muži se rozutečou, takže zabiji samotného krále.</verse>
        <verse osisID='2Sam.17.3'>Tak přivedu všechen lid k tobě, jako se přivádí nevěsta k ženichovi. Jde ti přece o život jediného muže - všechen lid může zůstat v pokoji."</verse>
        <verse osisID='2Sam.17.4'>Abšalomovi i všem izraelským stařešinům se ten návrh líbil.</verse>
        <verse osisID='2Sam.17.5'>Abšalom ale přikázal: "Raději ještě zavolej Chušaje Arkijského, ať si vyslechneme také jeho názor."</verse>
        <verse osisID='2Sam.17.6'>Chušaj tedy přišel k Abšalomovi a ten mu řekl: "Toto navrhuje Achitofel. Máme se řídit jeho výrokem? Pokud ne, promluv ty."</verse>
        <verse osisID='2Sam.17.7'>Chušaj Abšalomovi odpověděl: "Achitofelova rada tentokrát není dobrá.</verse>
        <verse osisID='2Sam.17.8'>Znáš přece svého otce i jeho muže, jak jsou udatní," pokračoval Chušaj. "Jsou rozzuření jako medvědice, která v divočině přišla o mladé. A tvůj otec je zkušený válečník; ten nebude nocovat s vojskem.</verse>
        <verse osisID='2Sam.17.9'>Určitě se už schoval v nějaké jeskyni nebo někde jinde. Kdyby hned napoprvé někteří z našich padli, kdekdo se to doslechne a řekne: ‚Abšalomovo vojsko je poraženo!'</verse>
        <verse osisID='2Sam.17.10'>Každý bojovník, i kdyby měl srdce jako lev, pak ztratí odvahu. Celý Izrael přece ví, jaký je tvůj otec hrdina a jak jsou jeho muži udatní.</verse>
        <verse osisID='2Sam.17.11'>Proto radím, ať se k tobě shromáždí celý Izrael od Danu až po Beer-šebu; je jich jako písku v moři a ty osobně je povedeš do boje.</verse>
        <verse osisID='2Sam.17.12'>Přitáhneme na něj, ať se schovává kdekoli. Sneseme se na něj jako rosa na zem, a nepřežije on ani žádný z jeho mužů.</verse>
        <verse osisID='2Sam.17.13'>Jestli se stáhne někam do města, celý Izrael k tomu městu nanosí provazy a strhneme je do údolí, takže z něj nezůstane ani kamínek!"</verse>
        <verse osisID='2Sam.17.14'>Nato Abšalom se všemi izraelskými muži prohlásil: "Rada Chušaje Arkijského je lepší než rada Achitofelova." (Hospodin se totiž rozhodl zmařit Achitofelovu dobrou radu, aby na Abšaloma přivedl neštěstí.)</verse>
        <verse osisID='2Sam.17.15'>Chušaj pak oznámil kněžím Sádokovi a Abiatarovi: "Achitofel radil Abšalomovi a izraelským stařešinům tak a tak, kdežto já jsem radil tak a tak.</verse>
        <verse osisID='2Sam.17.16'>Teď rychle pošlete Davidovi zprávu: ‚Nenocuj v poušti před brodem. Ihned překroč Jordán - jinak je s králem i všemi jeho muži konec!'"</verse>
        <verse osisID='2Sam.17.17'>Jonatan a Achimaac zůstávali u pramene En-rogel. Chodívala tam služebná a říkala jim, co mají oznámit králi Davidovi. Nesměli se totiž prozradit chozením do města.</verse>
        <verse osisID='2Sam.17.18'>Nějaký mládenec je zahlédl a ohlásil to Abšalomovi. Ti dva ale zatím utekli. Dorazili do domu jednoho muže v Bachurim, který měl na dvoře studnu, a spustili se do ní.</verse>
        <verse osisID='2Sam.17.19'>Jeho žena zakryla otvor studny plachtou a navrch nasypala zrní, takže nebylo nic poznat.</verse>
        <verse osisID='2Sam.17.20'>Abšalomovi služebníci přišli za ženou do domu a ptali se: "Kde je Achimaac a Jonatan?" "Už za potokem," odpověděla jim. Hledali je tedy, ale nenašli, a tak se vrátili do Jeruzaléma.</verse>
        <verse osisID='2Sam.17.21'>Když byli pryč, vylezli ti dva ze studny a šli uvědomit krále Davida: "Rychle, musíš se přebrodit. Achitofel proti vám radil tak a tak."</verse>
        <verse osisID='2Sam.17.22'>David se tedy zvedl a se všemi svými lidmi překročil Jordán. Než se rozednilo, nezůstal jediný, kdo by Jordán nepřekročil.</verse>
        <verse osisID='2Sam.17.23'>Achitofel viděl, že se nestalo podle jeho rady, a tak osedlal osla a vydal se domů do svého města. Pořídil závěť o svém domě a oběsil se. Zemřel a byl pochován v hrobě svého otce.</verse>
        <verse osisID='2Sam.17.24'>David už vstupoval do Machanajim, když Abšalom se všemi izraelskými muži překročil Jordán.</verse>
        <verse osisID='2Sam.17.25'>Abšalom jmenoval namísto Joába vrchním velitelem Amasu. (To byl syn muže jménem Jeter Izmaelský, který si vzal Abigail, dceru Nachašovu, sestru Joábovy matky Ceruji.)</verse>
        <verse osisID='2Sam.17.26'>Izrael s Abšalomem v čele se tedy utábořil v gileádském kraji.</verse>
        <verse osisID='2Sam.17.27'>Když David dorazil do Machanajim, Šobi, syn Nachaše z Raby Amonců, spolu s Machirem, synem Amiela z Lo-debaru, a s Barzilajem Gileádským z Rogelim</verse>
        <verse osisID='2Sam.17.28'>mu tam přinesli lůžka a přikrývky, misky a džbány s pšenicí, ječmenem a moukou, s praženým zrním, fazolemi a čočkou,</verse>
        <verse osisID='2Sam.17.29'>s medem, ovčím tvarohem a kravským sýrem. To vše přinesli pro Davida a jeho muže k jídlu. Řekli si totiž: Jistě jsou na poušti hladoví, unavení a žízniví.</verse>
      </chapter>
      <chapter osisID='2Sam.18'>
        <verse osisID='2Sam.18.1'>David pak sečetl své vojsko a ustanovil velitele tisíců a velitele stovek.</verse>
        <verse osisID='2Sam.18.2'>Třetinu lidu svěřil Joábovi, třetinu jeho bratru Abišajovi, synu Ceruji, a třetinu Itajovi Gatskému. "Také já s vámi půjdu do boje," řekl král vojsku.</verse>
        <verse osisID='2Sam.18.3'>Namítli ale: "Nemůžeš jít s námi! Kdybychom museli utíkat, nebude jim záležet na nás; nebude je zajímat, ani kdyby nás polovina padla. Ty jsi přece cennější než deset tisíc z nás. Teď nám lépe pomůžeš, když zůstaneš ve městě."</verse>
        <verse osisID='2Sam.18.4'>"Udělám, co chcete," svolil tedy král. Postavil se k bráně a všechen lid pochodoval ven po stovkách a tisících.</verse>
        <verse osisID='2Sam.18.5'>Král tehdy přikázal Joábovi, Abišajovi a Itajovi: "Zacházejte mi s Abšalomem šetrně - vždyť je to můj chlapec!" Celé vojsko slyšelo, jaké příkazy dal král všem velitelům ohledně Abšaloma.</verse>
        <verse osisID='2Sam.18.6'>A tak vytáhli do pole proti Izraeli. K bitvě došlo v Efraimském lese</verse>
        <verse osisID='2Sam.18.7'>a Davidovi muži tam izraelské vojsko porazili. V té hrozné řeži onoho dne padlo na 20 000 vojáků.</verse>
        <verse osisID='2Sam.18.8'>Boj se rozšířil po celém kraji a les toho dne pohltil více mužů, než kolik jich padlo mečem.</verse>
        <verse osisID='2Sam.18.9'>Abšalom znenadání narazil na Davidovy muže, a tak na svém mezku ujížděl pryč. Když ale mezek probíhal pod hustými větvemi velikého dubu, Abšalom v nich uvízl za vlasy. Mezek pod ním běžel dál, ale on zůstal viset mezi nebem a zemí.</verse>
        <verse osisID='2Sam.18.10'>Jeden z mužů to viděl a oznámil Joábovi: "Právě jsem viděl Abšaloma, jak visí na dubu!"</verse>
        <verse osisID='2Sam.18.11'>"Tak tys ho viděl?" opáčil Joáb. "A proč jsi ho na místě nesrazil k zemi? Dlužil bych ti pak deset šekelů stříbra a jeden pás!"</verse>
        <verse osisID='2Sam.18.12'>Ten muž ale Joábovi odpověděl: "Ani kdybych dostal na ruku tisíc šekelů stříbra, na králova syna bych ruku nevztáhl! Slyšeli jsme přece na vlastní uši, jaké rozkazy dal král tobě, Abišajovi a Itajovi: ‚Dávejte pozor na mého chlapce Abšaloma.'</verse>
        <verse osisID='2Sam.18.13'>Vždyť bych tím ohrozil vlastní život! Před králem se nic neutají. I ty sám by ses postavil proti mně."</verse>
        <verse osisID='2Sam.18.14'>"Nebudu se tu s tebou zdržovat," řekl Joáb. Vzal tři šípy a vrazil je Abšalomovi do srdce. Protože byl v koruně dubu stále naživu,</verse>
        <verse osisID='2Sam.18.15'>obstoupilo ho deset Joábových zbrojnošů a ubili Abšaloma k smrti.</verse>
        <verse osisID='2Sam.18.16'>Joáb potom zatroubil na roh a zastavil vojsko v dalším pronásledování Izraele.</verse>
        <verse osisID='2Sam.18.17'>Abšaloma vzali, hodili ho v lese do velké jámy a navršili nad ním velkou hromadu kamení. Celý Izrael se tehdy rozutekl, každý tam, odkud přišel.</verse>
        <verse osisID='2Sam.18.18'>Abšalom si ještě za svého života nechal v Královském údolí postavit památný sloup. Říkal totiž: "Nemám syna, aby připomínal mé jméno." Proto ten sloup nazval po sobě. Až dodnes se mu říká Jad-abšalom, Abšalomův pomník.</verse>
        <verse osisID='2Sam.18.19'>Sádokův syn Achimaac tehdy požádal Joába: "Dovol mi běžet a ohlásit králi, že jej Hospodin obhájil před jeho nepřáteli."</verse>
        <verse osisID='2Sam.18.20'>Ten mu ale namítl: "Dnes bys nebyl vítaným poslem. Můžeš zvěstovat jindy, ale dnes ne - vždyť zemřel královský syn."</verse>
        <verse osisID='2Sam.18.21'>Joáb tedy poručil jednomu Habešanovi: "Běž oznámit králi, co jsi viděl." Habešan se Joábovi poklonil a rozběhl se.</verse>
        <verse osisID='2Sam.18.22'>Sádokův syn Achimaac ale Joába žádal znovu: "Přesto mi dovol běžet za tím Habešanem." "Proč bys běžel právě ty, synu? Vždyť nemáš dobré zprávy," odpověděl Joáb.</verse>
        <verse osisID='2Sam.18.23'>"Přesto chci běžet," opakoval. "Tak tedy běž," odpověděl Joáb. Achimaac běžel přes jordánskou rovinu a Habešana předběhl.</verse>
        <verse osisID='2Sam.18.24'>David právě seděl mezi vnitřní a vnější branou. Na střechu hradební brány vystoupila hlídka, rozhlédla se a spatřila osamělého běžce.</verse>
        <verse osisID='2Sam.18.25'>Když to hlídka ohlásila králi, řekl na to: "Když běží sám, nese dobré zprávy." Ale zatímco se stále blížil,</verse>
        <verse osisID='2Sam.18.26'>hlídka uviděla dalšího běžce. "Další osamělý běžec!" zavolala na strážného. "I ten má dobrou zprávu," odpověděl král.</verse>
        <verse osisID='2Sam.18.27'>"Vidím, jak běží ten první," ohlásila hlídka, "takhle běhá Achimaac, syn Sádokův." "To je dobrý muž," řekl na to král. "Přichází s dobrou zprávou."</verse>
        <verse osisID='2Sam.18.28'>"Pokoj!" pozdravil Achimaac krále a poklonil se mu až k zemi. Potom řekl: "Požehnán buď Hospodin, tvůj Bůh, jenž porazil muže, kteří pozvedli ruce proti mému pánu a králi!"</verse>
        <verse osisID='2Sam.18.29'>"Je v pořádku můj chlapec Abšalom?" zeptal se král. Achimaac odpověděl: "Když mě, králi, tvůj služebník Joáb posílal, viděl jsem velký rozruch, ale nevím, co to bylo."</verse>
        <verse osisID='2Sam.18.30'>"Postav se tamhle na stranu," řekl mu král. Poodešel tedy a postavil se stranou.</verse>
        <verse osisID='2Sam.18.31'>Vtom dorazil Habešan: "Dobrá zpráva pro mého pána a krále! Hospodin tě dnes obhájil přede všemi, kdo proti tobě povstali."</verse>
        <verse osisID='2Sam.18.32'>"Je v pořádku můj chlapec Abšalom?" zeptal se ho král. Habešan odpověděl: "Ať nepřátelé mého pána a krále i všichni, kdo ti chtějí škodit, dopadnou jako ten mladík!"</verse>
      </chapter>
      <chapter osisID='2Sam.19'>
        <verse osisID='2Sam.19.1'>Král byl otřesen. S pláčem stoupal do horní místnosti brány a cestou naříkal: "Synáčku Abšalome, synáčku můj! Synáčku Abšalome! Proč jsem jen místo tebe neumřel já, Abšalome? Synáčku můj, synáčku můj!"</verse>
        <verse osisID='2Sam.19.2'>Joábovi bylo oznámeno, jak král pláče a naříká pro Abšaloma.</verse>
        <verse osisID='2Sam.19.3'>Když vojsko uslyšelo, jak král truchlí nad svým synem, vítězství toho dne se všem obrátilo v nářek.</verse>
        <verse osisID='2Sam.19.4'>Vojáci se toho dne kradli do města, jako se krade vojsko, které s hanbou prchlo z boje.</verse>
        <verse osisID='2Sam.19.5'>Král si zakryl tvář a hlasitě bědoval: "Synáčku Abšalome! Abšalome, synáčku můj! Synáčku můj!"</verse>
        <verse osisID='2Sam.19.6'>Joáb tehdy šel za králem domů a řekl: "Dnes jsi urazil všechny své muže, kteří dnes tobě, tvým synům a dcerám, tvým manželkám i konkubínám zachránili život.</verse>
        <verse osisID='2Sam.19.7'>Miluješ ty, kdo tě nenávidí, a nenávidíš ty, kdo tě milují! Dnes jsi ukázal, že tví velitelé ani vojáci pro tebe nic neznamenají. Dnes je mi jasné, že kdyby Abšalom žil a my všichni dnes byli mrtví, byl bys spokojen.</verse>
        <verse osisID='2Sam.19.8'>Tak se vzchop a jdi povzbudit své muže! Přísahám při Hospodinu, že jinak s tebou do večera nezůstane jediný z nich. To pro tebe bude horší neštěstí než všechno, co tě potkalo od mládí!"</verse>
        <verse osisID='2Sam.19.9'>Král tedy vstal a posadil se do brány. Když se všichni vojáci dozvěděli, že král sedí v bráně, celé vojsko před králem vykonalo přehlídku. Ostatní z Izraele se rozutekli, každý odkud přišel.</verse>
        <verse osisID='2Sam.19.10'>V celém lidu, ve všech izraelských kmenech se dohadovali: "Král nás zachránil z rukou našich nepřátel; vysvobodil nás ze spárů Filištínů. Pak ale uprchl ze země před Abšalomem</verse>
        <verse osisID='2Sam.19.11'>a Abšalom, kterého jsme si pomazali za krále, padl v boji. Na co tedy čekáte? Proč nepřivedeme krále zpět?"</verse>
        <verse osisID='2Sam.19.12'>Když se do králova domu doneslo, o čem mluvil celý Izrael, vzkázal král David kněžím Sádokovi a Abiatarovi: "Vyřiďte judským stařešinům: Proč máte být poslední při králově návratu domů?</verse>
        <verse osisID='2Sam.19.13'>Jste mí bratři, má krev a tělo - proč máte být při návratu krále poslední?</verse>
        <verse osisID='2Sam.19.14'>A pokud jde o Amasu, tomu vyřiďte: Nejsi snad má krev a tělo? Ať mě Bůh potrestá a ještě mi přidá, jestli se nestaneš natrvalo mým vojevůdcem namísto Joába."</verse>
        <verse osisID='2Sam.19.15'>Tím si naklonil srdce všech obyvatel Judska. Jednomyslně králi vzkázali: "Pojď se vrátit i se všemi svými muži."</verse>
        <verse osisID='2Sam.19.16'>Král se tedy vypravil zpět. Když dorazil k Jordánu, judští muži vyšli králi naproti do Gilgalu, aby ho převedli přes Jordán.</verse>
        <verse osisID='2Sam.19.17'>Také Šimei, syn Gerův, Benjamínec z Bachurim, si pospíšil a vydal se s judskými muži přivítat krále Davida.</verse>
        <verse osisID='2Sam.19.18'>Byla s ním i tisícovka mužů z Benjamína a také Cíba, sluha ze Saulova domu, a jeho patnáct synů a dvacet služebníků. Ti před králem vběhli do Jordánu,</verse>
        <verse osisID='2Sam.19.19'>že se budou brodit tam a zpět, aby přepravili královský dvůr a splnili každé královo přání. Když už měl král překročit Jordán, Gerův syn Šimei padl před králem k zemi</verse>
        <verse osisID='2Sam.19.20'>se slovy: "Kéž mi to můj pán nepočítá za vinu a kéž zapomene, čím se tvůj služebník provinil onoho dne, kdy můj pán a král opouštěl Jeruzalém; kéž to král nechová v srdci.</verse>
        <verse osisID='2Sam.19.21'>Zhřešil jsem - to tvůj služebník ví. Pohleď ale, přišel jsem dnes svému pánu a králi naproti jako první z celého domu Josefova."</verse>
        <verse osisID='2Sam.19.22'>Abišaj, syn Ceruji, ho přerušil: "Nemá snad Šimei zemřít? Vždyť zlořečil pomazanému Hospodinovu!"</verse>
        <verse osisID='2Sam.19.23'>"Co je vám do toho, synové Ceruji?" odpověděl mu David. "To mi dnes musíte dělat žalobce? To by dnes měl v Izraeli někdo zemřít? Copak nevím, že jsem dnes opět králem Izraele?"</verse>
        <verse osisID='2Sam.19.24'>Poté se král obrátil k Šimeimu: "Nezemřeš," řekl a potvrdil to královskou přísahou.</verse>
        <verse osisID='2Sam.19.25'>Také Mefibošet, vnuk Saulův, šel přivítat krále. Nedbal o své nohy ani o své vousy a oděv si nepral ode dne králova odchodu až do dne jeho vítězného návratu.</verse>
        <verse osisID='2Sam.19.26'>Když přišel do Jeruzaléma přivítat krále, král se ho zeptal: "Proč jsi nešel se mnou, Mefibošete?"</verse>
        <verse osisID='2Sam.19.27'>Ten odpověděl: "Pane můj, králi, můj sluha mě oklamal! Řekl jsem mu: ‚Osedlej mi osla, nasednu na něj a pojedu s králem!' Víš přece, že tvůj služebník je chromý.</verse>
        <verse osisID='2Sam.19.28'>Jenže on mě, tvého služebníka, u tebe pomluvil. Můj pán a král je ale jako Boží anděl. Udělej tedy, co pokládáš za dobré.</verse>
        <verse osisID='2Sam.19.29'>Celý můj otcovský dům si přece od tebe zasloužil smrt. Ty jsi ale svému služebníku dovolil jíst u tvého stolu. Jaké další právo bych ještě měl chtít? Čeho bych se ještě u krále dovolával?"</verse>
        <verse osisID='2Sam.19.30'>"Nech už těch řečí," přerušil ho král. "Říkám: To pole si s Cíbou rozdělíte."</verse>
        <verse osisID='2Sam.19.31'>"Ať si klidně vezme všechno," řekl na to Mefibošet, "hlavně že se pan král v pořádku vrátil domů!"</verse>
        <verse osisID='2Sam.19.32'>Také Barzilaj Gileádský se vypravil z Rogelim a provázel krále až k Jordánu, aby se tam s ním rozloučil.</verse>
        <verse osisID='2Sam.19.33'>Barzilaj byl už velmi starý, bylo mu osmdesát let. To on se o krále staral během jeho pobytu v Machanajim, neboť to byl zámožný člověk.</verse>
        <verse osisID='2Sam.19.34'>Proto král Barzilajovi nabídl: "Pojď se mnou. V Jeruzalémě se postarám já o tebe."</verse>
        <verse osisID='2Sam.19.35'>Barzilaj ale namítl: "Kolik let života mi ještě zbývá, abych šel s králem vzhůru do Jeruzaléma?</verse>
        <verse osisID='2Sam.19.36'>Je mi už osmdesát let. Copak ještě rozeznám dobré od špatného? Copak by tvůj služebník vůbec věděl, co jí a pije? Slyšel bych ještě hlas zpěváků a zpěvaček? Proč by tvůj služebník ještě měl být mému pánu a králi břemenem?</verse>
        <verse osisID='2Sam.19.37'>Tvůj služebník vyprovodí krále jen kousek cesty, k Jordánu. Proč by se mi král tak štědře odplácel?</verse>
        <verse osisID='2Sam.19.38'>Dovol prosím svému služebníku, aby se vrátil. Ať zemřu ve svém městě, kde je hrob mého otce a matky. Mého pána a krále ale může doprovodit zde tvůj služebník Kimham. K němu se zachovej, jak uznáš za dobré."</verse>
        <verse osisID='2Sam.19.39'>Na to král řekl: "Ať tedy se mnou jde Kimham, a já pro něj udělám, co uznáš za dobré. Splním ti, cokoli si budeš přát."</verse>
        <verse osisID='2Sam.19.40'>A tak král se všemi svými lidmi překročil Jordán. Políbil Barzilaje, požehnal mu a on se vrátil domů.</verse>
        <verse osisID='2Sam.19.41'>Král pak pokračoval do Gilgalu doprovázen Kimhamem. S králem šlo celé judské vojsko a polovina izraelského vojska.</verse>
        <verse osisID='2Sam.19.42'>Vtom ke králi dorazili také ostatní Izraelci. "Jak to, že si tě ukradli naši judští bratři?" ptali se. "Jak to, že sami přepravili krále i jeho dvůr a všechny Davidovy muže přes Jordán?"</verse>
        <verse osisID='2Sam.19.43'>"Král je přece náš příbuzný," řekli jim na to Judští. "Proč se kvůli tomu zlobíte? Copak jsme krále vyjídali? Nebo nás zahrnul nějakými dary?" Izraelci jim ale odpověděli: "Máme na krále desetkrát větší nárok - David nám patří víc než vám! Jak jste námi mohli takhle pohrdnout? My jsme přece byli první, kdo začal mluvit o králově návratu!" A Judští muži pak Izraelcům odpovídali ještě ostřeji.</verse>
      </chapter>
      <chapter osisID='2Sam.20'>
        <verse osisID='2Sam.20.1'>Tehdy se objevil jakýsi ničema jménem Šeba, syn Benjamínce Bichriho. Ten zatroubil na roh a prohlásil: "Co máme společného s Davidem? S Jišajovým synem mít podíl nebudem! Jen ať se vrátí domů všechen Izrael!"</verse>
        <verse osisID='2Sam.20.2'>Všichni Izraelci tehdy od Davida odstoupili k Šebovi, synu Bichriho. Judští muži od Jordánu až po Jeruzalém ale stáli při svém králi.</verse>
        <verse osisID='2Sam.20.3'>Když král v Jeruzalémě přišel do svého paláce, vzal těch deset konkubín, které tam předtím nechal, aby se staraly o dům, a dal je hlídat v ústraní. Postaral se o ně, ale sám s nimi nic neměl. Až do smrti zůstaly v ústraní a žily jako vdovy.</verse>
        <verse osisID='2Sam.20.4'>Potom král přikázal Amasovi: "Svolej mi judské muže a do tří dnů se ke mně vrať."</verse>
        <verse osisID='2Sam.20.5'>Amasa tedy odešel svolávat Judu, ale v určené lhůtě to nestihl.</verse>
        <verse osisID='2Sam.20.6'>David proto řekl Abišajovi: "Ten Šeba, syn Bichriho, nám teď může uškodit více než Abšalom. Vezmi služebníky svého pána a pronásleduj ho, než si najde nějaká opevněná města a zmizí nám z očí."</verse>
        <verse osisID='2Sam.20.7'>A tak za ním vytáhli Joábovi muži, Kréťané a Pléťané i všichni válečníci. Vytáhli z Jeruzaléma a pronásledovali Šebu, syna Bichriho.</verse>
        <verse osisID='2Sam.20.8'>Právě byli u toho velikého kamene v Gibeonu, když za nimi přišel Amasa. Joáb byl ve vojenské zbroji; přes šaty byl opásán mečem v pochvě. Když vykročil, meč se vysunul.</verse>
        <verse osisID='2Sam.20.9'>"Jak se daří, bratře?" oslovil Joáb Amasu a pravou rukou ho uchopil za vousy, aby ho políbil.</verse>
        <verse osisID='2Sam.20.10'>Amasa přitom už nesledoval meč v Joábově druhé ruce. Joáb ho jím bodl do břicha, až mu vyhřezly vnitřnosti na zem. Nebylo třeba další rány, aby zemřel. Joáb se potom se svým bratrem Abišajem pustil za Šebou, synem Bichriho.</verse>
        <verse osisID='2Sam.20.11'>Jeden z Joábových mužů stál nad tím mrtvým tělem a volal: "Kdo má rád Joába a kdo je pro Davida - za Joábem!"</verse>
        <verse osisID='2Sam.20.12'>Amasa zatím ležel v krvi uprostřed cesty. Když ten muž viděl, že se všichni ve vojsku zastavují, odvlekl Amasu z cesty do pole a hodil přes něj plášť. Viděl totiž, že se každý, kdo šel okolo, zastavil.</verse>
        <verse osisID='2Sam.20.13'>Jakmile ho odklidil z cesty, pokračovali všichni za Joábem a pronásledovali Šebu, syna Bichriho.</verse>
        <verse osisID='2Sam.20.14'>Ten prošel všemi izraelskými kmeny až po Abel-bet-maaku. Všichni Bichrijci se tam shromáždili a přidali se k němu.</verse>
        <verse osisID='2Sam.20.15'>Joábovi muži přitáhli a oblehli ho v Abel-bet-maace. Navršili k městu násep, který dosahoval až na ochranný val. Když celé Joábovo vojsko začalo bořit hradbu,</verse>
        <verse osisID='2Sam.20.16'>jakási moudrá žena z toho města náhle zavolala: "Slyšte! Slyšte! Řekněte Joábovi: Přijď sem, ať s tebou promluvím."</verse>
        <verse osisID='2Sam.20.17'>"Ty jsi Joáb?" zeptala se ta žena, když k ní přišel blíž. "Ano," odpověděl. "Vyslechni, co ti poví tvá služebnice," požádala ho. "Poslouchám," odvětil.</verse>
        <verse osisID='2Sam.20.18'>Pokračovala tedy: "Odpradávna se říká: ‚V Abelu se zeptejte, pak teprve jednejte.'</verse>
        <verse osisID='2Sam.20.19'>My jsme pokojní, věrní Izraelci. Ty ale chceš zahubit jedno z hlavních měst v Izraeli. Proč ničíš Hospodinovo dědictví?"</verse>
        <verse osisID='2Sam.20.20'>"To ne, to ne!" zvolal Joáb. "Nechci ničit ani hubit.</verse>
        <verse osisID='2Sam.20.21'>Jde o něco jiného: Jeden muž z Efraimských hor jménem Šeba, syn Bichriho, pozvedl ruku proti králi Davidovi. Vydejte mi ho, a já od města odejdu." "Dobrá," odpověděla žena Joábovi, "hodíme ti jeho hlavu přes hradbu."</verse>
        <verse osisID='2Sam.20.22'>Ta žena se ve své moudrosti obrátila na svůj lid. Ti Šebovi, synu Bichriho, usekli hlavu a hodili ji Joábovi. On pak zatroubil na roh a všichni se od města rozešli, odkud přišli. Také Joáb se vrátil do Jeruzaléma ke králi.</verse>
        <verse osisID='2Sam.20.23'>A tak byl Joáb znovu vrchním velitelem izraelského vojska. Benajáš, syn Jojadův, velel gardě Kréťanů a Pléťanů,</verse>
        <verse osisID='2Sam.20.24'>Adoniram velel nuceným pracím, Jošafat, syn Achiludův, byl kancléřem,</verse>
        <verse osisID='2Sam.20.25'>Šeja písařem a Sádok a Abiatar kněžími.</verse>
        <verse osisID='2Sam.20.26'>Ira Jairský pak byl Davidovým knížetem.</verse>
      </chapter>
      <chapter osisID='2Sam.21'>
        <verse osisID='2Sam.21.1'>Za Davidových dnů byl po tři roky za sebou hlad, a tak David hledal Hospodinovu tvář. Hospodin řekl: "Na Saulovi a jeho rodině lpí krev, protože dal zabíjet Gibeonce."</verse>
        <verse osisID='2Sam.21.2'>Král si je tedy zavolal a promluvil s nimi. (Gibeonci nepocházejí ze synů Izraele, ale ze zbytku Emorejců. Synové Izraele se jim zavázali přísahou, ale Saul se je ve své horlivosti pro Izrael a Judu snažil vybít.)</verse>
        <verse osisID='2Sam.21.3'>David se tedy Gibeonců ptal: "Co pro vás mohu udělat? Čím vás usmířím, abyste dobrořečili Hospodinovu dědictví?"</verse>
        <verse osisID='2Sam.21.4'>Gibeonci mu odpověděli: "Nemáme právo žádat od Saula a jeho domu stříbro nebo zlato ani nemáme právo někoho v Izraeli zabít." "Splním vám, o co si řeknete," prohlásil král.</verse>
        <verse osisID='2Sam.21.5'>Odpověděli mu: "Za toho muže, který nás chtěl zničit a vyhubit z celého izraelského území,</verse>
        <verse osisID='2Sam.21.6'>chceme sedm jeho potomků. Pověsíme je před Hospodinem v Gibeji Saulově, na Hospodinově vrchu." "Máte je mít," řekl jim na to.</verse>
        <verse osisID='2Sam.21.7'>Král ovšem ušetřil Mefibošeta, syna Jonatana, syna Saulova, a to kvůli přísaze, kterou spolu kdysi David a Saulův syn Jonatan uzavřeli v Hospodinově jménu.</verse>
        <verse osisID='2Sam.21.8'>Král vzal dva syny, které Saulovi porodila Ricpa, dcera Ajova, totiž Armoniho a Mefibošeta, a pět synů, které Merab, dcera Saulova, porodila Adrielovi, synu Barzilaje Mecholatského.</verse>
        <verse osisID='2Sam.21.9'>Vydal je Gibeoncům a ti je na tom vrchu pověsili před Hospodinem. Tak jich zahynulo sedm naráz. Zemřeli v prvních dnech žní, když se začíná sklízet ječmen.</verse>
        <verse osisID='2Sam.21.10'>Ricpa, dcera Ajova, vzala pytlovinu a prostřela si ji na té skále. Od počátku sklizně, až dokud se na ně z nebe nespustil déšť, k nim nepouštěla nebeské ptactvo ve dne ani divokou zvěř v noci.</verse>
        <verse osisID='2Sam.21.11'>Když bylo Davidovi oznámeno, jak se Saulova družka Ricpa, dcera Ajova, zachovala,</verse>
        <verse osisID='2Sam.21.12'>šel a vzal si od měšťanů Jábeš-gileádu ostatky Saula a jeho syna Jonatana. (Ti je totiž kdysi ukradli z prostranství v Bet-šanu, kde je Filištíni pověsili onoho dne, kdy Saula porazili v pohoří Gilboa.)</verse>
        <verse osisID='2Sam.21.13'>David odtud nechal vyzvednout ostatky Saula i jeho syna Jonatana a dal také posbírat ostatky oněch popravených.</verse>
        <verse osisID='2Sam.21.14'>Ostatky Saula a jeho syna Jonatana pak pochovali do hrobu jeho otce Kíše v Céle v benjamínském kraji. Vykonali všechno, co král přikázal. Teprve potom Bůh vyslyšel modlitby za zemi.</verse>
        <verse osisID='2Sam.21.15'>Mezi Filištíny a Izraelem znovu vypukla válka. David šel se svými muži, ale v boji proti Filištínům se unavil.</verse>
        <verse osisID='2Sam.21.16'>Išbi-benob, potomek Refajců (který měl bronzové kopí o váze 300 šekelů a také novou výzbroj), tehdy prohlásil, že Davida zabije.</verse>
        <verse osisID='2Sam.21.17'>Abišaj, syn Ceruji, ale Davidovi přispěchal na pomoc; zasáhl toho Filištína a zabil ho. Davidovi muži tehdy Davida zapřísahali: "Už s námi do boje nechoď, ať neuhasíš svíci Izraele!"</verse>
        <verse osisID='2Sam.21.18'>Později vypukla v Gobu další válka s Filištíny. Tehdy Sibechaj Chušatský zabil Safa, dalšího potomka Refajců.</verse>
        <verse osisID='2Sam.21.19'>Když pak v Gobu začala další válka s Filištíny, tehdy Elchanan, syn Jaíra Betlémského, zabil bratra Goliáše Gatského, jehož kopí mělo násadu jako tkalcovské vratidlo.</verse>
        <verse osisID='2Sam.21.20'>Také v Gatu proběhla válka s Filištíny. Byl tam jeden obr, který měl na rukou i na nohou po šesti prstech, celkem dvacet čtyři. Také on byl potomek Refajců.</verse>
        <verse osisID='2Sam.21.21'>Urážel Izrael, ale Jonatan, syn Davidova bratra Šimey, ho zabil.</verse>
        <verse osisID='2Sam.21.22'>Tak tito čtyři potomci gatských Refajců padli rukou Davida a jeho služebníků.</verse>
      </chapter>
      <chapter osisID='2Sam.22'>
        <verse osisID='2Sam.22.1'>V den, kdy Hospodin Davida vysvobodil ze spárů všech jeho nepřátel i z ruky Saulovy, zpíval David Hospodinu tuto píseň:</verse>
        <verse osisID='2Sam.22.2'>Hospodin je má skála, má tvrz a záchrana!</verse>
        <verse osisID='2Sam.22.3'>Můj Bůh je má skála, v něm úkryt nalézám, můj štít, roh vítězství, můj hrad, má skrýš, mé vítězství - před násilím mě ochráníš!</verse>
        <verse osisID='2Sam.22.4'>Vzýval jsem Hospodina - je hoden chvály - od mých nepřátel mě zachránil!</verse>
        <verse osisID='2Sam.22.5'>Smrtelné vlny mě obklopily, svým proudem mě strhla záhuba,</verse>
        <verse osisID='2Sam.22.6'>provazy hrobu mě ovinuly, osidla smrti mě dostihla.</verse>
        <verse osisID='2Sam.22.7'>Vzýval jsem Hospodina ve své úzkosti, ke svému Bohu křičel jsem - on ve svém chrámu slyšel mé volání, až k jeho uším dolehl můj křik.</verse>
        <verse osisID='2Sam.22.8'>Zem se třásla, zem se chvěla, základy nebe se pohnuly, před jeho hněvem se roztřásly.</verse>
        <verse osisID='2Sam.22.9'>Dým se valil z jeho chřípí, stravující oheň z jeho úst, plamenné blesky z něj vyšlehly.</verse>
        <verse osisID='2Sam.22.10'>Nebe rozťal, sestupuje, pod nohama černý mrak!</verse>
        <verse osisID='2Sam.22.11'>Cheruba zapřáhl, rozletěl se, vznesl se na křídlech větrných.</verse>
        <verse osisID='2Sam.22.12'>Závojem tmy obklopil se, mrak plný deště byl jeho stan.</verse>
        <verse osisID='2Sam.22.13'>Od žáru jeho obličeje roznítily se blesky plamenné,</verse>
        <verse osisID='2Sam.22.14'>Hospodin v nebi zaburácel, hlas Nejvyššího zněl!</verse>
        <verse osisID='2Sam.22.15'>Deštěm šípů rozehnal je, bleskem svým je rozdrtil!</verse>
        <verse osisID='2Sam.22.16'>Koryta moří byla obnažena, základy světa odkryty před řevem Hospodina, před jeho dechem zuřivým!</verse>
        <verse osisID='2Sam.22.17'>Sehnul se z výšin, uchopil mě, z mohutných vod mě vyprostil,</verse>
        <verse osisID='2Sam.22.18'>vyrval mě mocnému nepříteli, odpůrcům silnějším, než jsem byl.</verse>
        <verse osisID='2Sam.22.19'>Přepadli mě v den mé bídy, Hospodin mě však podpíral,</verse>
        <verse osisID='2Sam.22.20'>vyvedl mě na svobodu, uhájil mě, vždyť má mě rád!</verse>
        <verse osisID='2Sam.22.21'>Hospodin odplatil mi za moji spravedlnost, za čistotu mých rukou mě odměnil.</verse>
        <verse osisID='2Sam.22.22'>Hospodinových cest jsem se pevně držel, svého Boha jsem nezradil!</verse>
        <verse osisID='2Sam.22.23'>Před sebou mám všechny jeho soudy, od jeho nařízení jsem se nevzdálil,</verse>
        <verse osisID='2Sam.22.24'>zůstal jsem před ním bez úhony, varoval jsem se hříchů svých.</verse>
        <verse osisID='2Sam.22.25'>Hospodin odměnil mě za moji spravedlnost, za moji čistotu před jeho očima.</verse>
        <verse osisID='2Sam.22.26'>Ty, Pane, s věrným nakládáš věrně, k oddanému se chováš oddaně,</verse>
        <verse osisID='2Sam.22.27'>s čistým člověkem čistě naložíš, od zvráceného se však odvracíš.</verse>
        <verse osisID='2Sam.22.28'>Ty sám zachraňuješ ubožáky, povýšené však hledíš ponížit.</verse>
        <verse osisID='2Sam.22.29'>Ty, Hospodine, jsi přece mou svící, sám Hospodin mi září v tmách.</verse>
        <verse osisID='2Sam.22.30'>S tebou vyrazím proti vojsku, ve svém Bohu hradby překonám!</verse>
        <verse osisID='2Sam.22.31'>Jak dokonalá je cesta Boží, jak ryzí je, co praví Hospodin - on je štít všech, kdo v něho doufají!</verse>
        <verse osisID='2Sam.22.32'>Kdo by byl Bohem kromě Hospodina? Kdo by byl skalou, ne-li náš Bůh?</verse>
        <verse osisID='2Sam.22.33'>Tento Bůh mě vyzbrojuje silou, otvírá dokonale cestu mou,</verse>
        <verse osisID='2Sam.22.34'>Mým nohám udílí hbitost laní, staví mě na mé výšiny.</verse>
        <verse osisID='2Sam.22.35'>Mé paže učí, jak obstát v boji, mé ruce napínají i luk bronzový.</verse>
        <verse osisID='2Sam.22.36'>Podal jsi mi štít své spásy, sklonil ses, abys mě povýšil!</verse>
        <verse osisID='2Sam.22.37'>Daroval jsi mým krokům volnost, mé nohy nesklouznou.</verse>
        <verse osisID='2Sam.22.38'>Stíhal jsem nepřátele, dostihl je, nepřestal jsem, než jsem je porazil.</verse>
        <verse osisID='2Sam.22.39'>Udeřil jsem je, nevstanou znovu, skáceli se mi pod nohy!</verse>
        <verse osisID='2Sam.22.40'>Ty jsi mě vyzbrojil silou k boji, na kolena srážíš mé soky přede mnou.</verse>
        <verse osisID='2Sam.22.41'>Šíji mých nepřátel nastavil jsi mi, se svými protivníky jsem skoncoval.</verse>
        <verse osisID='2Sam.22.42'>Volali o pomoc, nikdo je nezachránil, volali k Hospodinu - žádná odpověď.</verse>
        <verse osisID='2Sam.22.43'>Jako prach na zemi rozdrtil jsem je, jak bláto na ulici jsem je rozdupal!</verse>
        <verse osisID='2Sam.22.44'>Z různic v lidu zachránils mě, jako vůdce národů jsi mě ochránil, lid, jejž jsem ani neznal, slouží mi!</verse>
        <verse osisID='2Sam.22.45'>Cizáci přede mnou už se krčí, jen co mě uslyší, musí poslechnout.</verse>
        <verse osisID='2Sam.22.46'>Cizáci přede mnou už se hroutí, vrávorají ven ze svých nor!</verse>
        <verse osisID='2Sam.22.47'>Živ buď Hospodin, má skála buď požehnána, Bůh buď vyvýšen, má záchrana!</verse>
        <verse osisID='2Sam.22.48'>Bůh mi dopřává zadostiučinění, podmaňuje mi národy.</verse>
        <verse osisID='2Sam.22.49'>Zprostřed nepřátel mě vyvádíš, pozvedáš mě nad soky, před násilníkem zachráníš.</verse>
        <verse osisID='2Sam.22.50'>Proto tě budu chválit mezi národy, tvé jméno, Hospodine, písní oslavím!</verse>
        <verse osisID='2Sam.22.51'>Svému králi dává mocná vítězství, svému pomazanému je milostiv - Davidovi a jeho semeni až navěky!</verse>
      </chapter>
      <chapter osisID='2Sam.23'>
        <verse osisID='2Sam.23.1'>Toto jsou Davidova poslední slova: Tak praví David, syn Jišajův, tak praví povýšený Nejvyšším, jehož pomazal Bůh Jákobův, líbezný pěvec izraelský.</verse>
        <verse osisID='2Sam.23.2'>Promlouvá ze mě Hospodinův duch, jeho slovo ve svých ústech mám.</verse>
        <verse osisID='2Sam.23.3'>Toto mi řekl izraelský Bůh, On, skála Izraele, praví sám: Kdo lidem spravedlivě vládne, kdo v Boží bázni panuje,</verse>
        <verse osisID='2Sam.23.4'>je jako úsvit za východu slunce, jak jasné jitro bezmračné; je jako po dešti vyjasnění, když tráva raší ze země.</verse>
        <verse osisID='2Sam.23.5'>Kdyby můj dům před Bohem tak nestál, což by mi věčnou smlouvu dal, cele platnou a stvrzenou? Všechnu tu spásu, všechno to blaho by rozkvést nenechal!</verse>
        <verse osisID='2Sam.23.6'>Darebák jak trní vyvržen bude, rukou se takového nikdo nedotkne,</verse>
        <verse osisID='2Sam.23.7'>železo a tyč se na něj bere, oheň ho spálí tam, kde je!</verse>
        <verse osisID='2Sam.23.8'>Zde jsou jména Davidových hrdinů: Jošeb-bašebet Tachkemonský, velitel Trojice. Uměl to s kopím tak, že jich jednou pobil na osm set.</verse>
        <verse osisID='2Sam.23.9'>Další z té trojice hrdinů byl Eleazar, syn Doda, syna Achochiova. Ten byl s Davidem, když se odvážili na Filištíny. Ti se shromáždili k boji, a tak vytáhli také Izraelci;</verse>
        <verse osisID='2Sam.23.10'>tehdy vstal a pobíjel Filištíny, až mu ruka ztuhla, že nemohl pustit meč. Lid jen postupoval za ním a obíral pobité. Hospodin toho dne způsobil veliké vítězství.</verse>
        <verse osisID='2Sam.23.11'>Po něm byl Šama, syn Agea Hararského. Filištíni se jednou shromáždili u dílu pole osetého čočkou a lid se před nimi dal na útěk.</verse>
        <verse osisID='2Sam.23.12'>Šama se ale postavil doprostřed toho pole, uhájil je a Filištíny odrazil. Hospodin tehdy způsobil veliké vítězství.</verse>
        <verse osisID='2Sam.23.13'>Tito tři z třicítky velitelů sestoupili o žních k Davidovi do jeskyně Adulam, když v údolí Refaim tábořil oddíl Filištínů.</verse>
        <verse osisID='2Sam.23.14'>David byl tehdy ve skalní pevnosti. Betlém byl obsazen Filištíny.</verse>
        <verse osisID='2Sam.23.15'>David tenkrát zatoužil: "Kéž bych se mohl napít vody z té betlémské studny u brány."</verse>
        <verse osisID='2Sam.23.16'>A tak se ta trojice hrdinů probila do filištínského tábora a navážila vodu z betlémské studny u brány. Vzali ji a donesli Davidovi. Ten se jí ale odmítl napít, ale vylil ji jako oběť Hospodinu.</verse>
        <verse osisID='2Sam.23.17'>"Hospodin chraň," zvolal, "vždyť je to krev těch mužů! Šli tam s nasazením života!" A nechtěl se napít. Takové činy konala tato trojice hrdinů.</verse>
        <verse osisID='2Sam.23.18'>Velitelem Třicítky byl Joábův bratr Abišaj, syn Ceruji. Oháněl se kopím tak, že jich pobil na tři sta, a tak se stal stejně známým jako ona Trojice.</verse>
        <verse osisID='2Sam.23.19'>Vskutku, mezi Třicítkou byl slavný a byl jejich velitelem, ale Trojici se nevyrovnal.</verse>
        <verse osisID='2Sam.23.20'>Také Benajáš, syn Jojadův z Kabceelu, byl udatný bojovník mocných činů. To on zabil ty dva Moábce, kteří se bili jako lvi. A jednou slezl do jámy a zabil v ní lva, tenkrát, když napadl sníh.</verse>
        <verse osisID='2Sam.23.21'>Jindy šel a zabil Egypťana jen s holí v ruce. Egypťan vypadal hrozivě, byl ozbrojen kopím. On mu je ale vytrhl z ruky a zabil ho jím.</verse>
        <verse osisID='2Sam.23.22'>Takové činy konal Benajáš, syn Jojadův, a tak se stal stejně známým jako Trojice.</verse>
        <verse osisID='2Sam.23.23'>Mezi Třicítkou byl slavný, ale Trojici se nevyrovnal. David mu svěřil svou tělesnou stráž.</verse>
        <verse osisID='2Sam.23.24'>Ke Třicítce patřili: Asael, bratr Joábův, Elchanan, syn Doda Betlémského;</verse>
        <verse osisID='2Sam.23.25'>Šama Charodský; Elika Charodský;</verse>
        <verse osisID='2Sam.23.26'>Chelec Paltiský; Ira, syn Ikeše Tekojského;</verse>
        <verse osisID='2Sam.23.27'>Abiezer Anatotský; Sibechaj Chušatský;</verse>
        <verse osisID='2Sam.23.28'>Calmon Achochijský; Mahraj Netofský;</verse>
        <verse osisID='2Sam.23.29'>Cheled, syn Baany Netofského; Itaj, syn Ribaje z benjamínské Gibeje;</verse>
        <verse osisID='2Sam.23.30'>Benajáš Piratonský; Hidaj od potoka Gaaš;</verse>
        <verse osisID='2Sam.23.31'>Abi-albon Arbatský; Azmavet Bachurimský;</verse>
        <verse osisID='2Sam.23.32'>Eliachba Šaalbonský; Jašenovi synové Jonatan,</verse>
        <verse osisID='2Sam.23.33'>syn Šamy Hararského, Achiam, syn Šarara Hararského;</verse>
        <verse osisID='2Sam.23.34'>Elifelet, syn Achasbaje z Maaky; Eliam, syn Achitofela Gilonského;</verse>
        <verse osisID='2Sam.23.35'>Checro Karmelský; Paaraj Arbejský;</verse>
        <verse osisID='2Sam.23.36'>Jigal, syn Nátanův z Cóby; syn Hagriho;</verse>
        <verse osisID='2Sam.23.37'>Selek Amonský; Nachraj Beerotský, zbrojnoš Joába, syna Ceruji;</verse>
        <verse osisID='2Sam.23.38'>Ira Jitrejský; Gareb Jitrejský;</verse>
        <verse osisID='2Sam.23.39'>a Uriáš Chetejský. Všech celkem bylo třicet sedm.</verse>
      </chapter>
      <chapter osisID='2Sam.24'>
        <verse osisID='2Sam.24.1'>Hospodin znovu vzplanul hněvem proti Izraeli. "Jdi, sečti Izraele a Judu," podnítil proti nim Davida.</verse>
        <verse osisID='2Sam.24.2'>Král tedy řekl veliteli svého vojska Joábovi: "Obejdi všechny izraelské kmeny od Danu až po Beer-šebu. Sečtěte lid - chci znát jeho počet."</verse>
        <verse osisID='2Sam.24.3'>Joáb ale králi namítl: "Hospodin, tvůj Bůh, kéž rozmnoží lid před zraky mého pána a krále nastokrát! Proč bys ale dělal něco takového?"</verse>
        <verse osisID='2Sam.24.4'>Proti královskému slovu ale Joáb ani velitelé vojska nic nezmohli, a tak se od krále vydali sčítat lid Izraele.</verse>
        <verse osisID='2Sam.24.5'>Překročili Jordán a utábořili se poblíž Aroeru, v údolí jižně od města. Prošli Gád a pokračovali k Jaezeru.</verse>
        <verse osisID='2Sam.24.6'>Přišli do Gileádu, do kraje Tachtim-chodši a dále do Dan-jaanu. Obešli Sidon</verse>
        <verse osisID='2Sam.24.7'>a pokračovali k týrské pevnosti a ke všem hivejským a kanaánským městům, odkud se vydali na jih k judskému Negevu do Beer-šeby.</verse>
        <verse osisID='2Sam.24.8'>Po devíti měsících a dvaceti dnech obešli celou zem a vrátili se do Jeruzaléma.</verse>
        <verse osisID='2Sam.24.9'>Joáb předal králi seznam sečteného lidu: Izrael čítal 800 000 udatných mužů schopných boje. Judských mužů bylo 500 000.</verse>
        <verse osisID='2Sam.24.10'>Po tom sčítání lidu ale Davida začalo trápit svědomí. "Spáchal jsem veliký hřích!" volal David k Hospodinu. "Prosím tě, Hospodine, odpusť vinu svého služebníka! Zachoval jsem se jako hrozný hlupák."</verse>
        <verse osisID='2Sam.24.11'>Ráno, když David vstal, dostal Davidův vidoucí, prorok Gád, slovo Hospodinovo:</verse>
        <verse osisID='2Sam.24.12'>"Jdi a promluv k Davidovi: Tak praví Hospodin - Nabízím ti trojí trest. Vyber si jeden a ten ti dám."</verse>
        <verse osisID='2Sam.24.13'>Gád tedy přišel k Davidovi a řekl mu: "Mají na tvou zem přijít tři roky hladu? Nebo chceš být tři měsíce pronásledován a prchat před nepřáteli? Anebo má být ve tvé zemi tři dny mor? Teď se rozmysli a uvaž, jak mám odpovědět Tomu, který mě posílá."</verse>
        <verse osisID='2Sam.24.14'>"Je mi tak úzko!" odpověděl David Gádovi. "Raději ať padneme do rukou Hospodinových, neboť jeho slitování je nesmírné. Jen ať nepadnu do rukou lidem."</verse>
        <verse osisID='2Sam.24.15'>Hospodin tedy na Izrael dopustil mor od toho rána až do určeného času. Od Danu po Beer-šebu zemřelo z lidu 70 000 mužů.</verse>
        <verse osisID='2Sam.24.16'>Když pak anděl vztáhl ruku, aby hubil Jeruzalém, Hospodina nad tím neštěstím pojala lítost a řekl andělovi hubícímu lid: "Dost už, zadrž!" Hospodinův anděl byl právě u mlatu Aravny Jebusejského.</verse>
        <verse osisID='2Sam.24.17'>Když David viděl, jak anděl pobíjí lid, řekl Hospodinu: "To přece já jsem zhřešil, to já jsem se provinil! Co ale provedly tyto ovečky? Ať tvá ruka dolehne na mě a na mou rodinu!"</verse>
        <verse osisID='2Sam.24.18'>Ještě téhož dne k Davidovi přišel Gád se slovy: "Jdi a postav Hospodinu oltář na mlatu Aravny Jebusejského."</verse>
        <verse osisID='2Sam.24.19'>David tedy poslechl Gádovo slovo a šel, jak Hospodin přikázal.</verse>
        <verse osisID='2Sam.24.20'>Aravna vyhlédl ven, a když uviděl, že k němu míří král se svou družinou, vyšel z domu a poklonil se králi až k zemi.</verse>
        <verse osisID='2Sam.24.21'>"Proč můj pán a král přichází za svým služebníkem?" zeptal se Aravna. "Chci od tebe koupit ten mlat," odpověděl David. "Postavím na něm oltář Hospodinu, aby se ta rána mezi lidem zastavila."</verse>
        <verse osisID='2Sam.24.22'>Aravna mu řekl: "Jen ať si můj královský pán vezme a obětuje, co se mu zlíbí. Zde je skot k oběti a zde smyky a jha na dříví.</verse>
        <verse osisID='2Sam.24.23'>To vše dává Aravna králi." A dodal: "Kéž Hospodin, tvůj Bůh, ráčí přijmout tvoji oběť."</verse>
        <verse osisID='2Sam.24.24'>"To ne," odpověděl král Aravnovi. "Koupím to od tebe za plnou cenu. Přece Hospodinu, svému Bohu, nepřinesu oběť, která je zadarmo." A tak David koupil ten mlat i ten skot za 50 šekelů stříbra.</verse>
        <verse osisID='2Sam.24.25'>Potom tam postavil oltář Hospodinu a přinesl zápalné i pokojné oběti. Hospodin vyslyšel modlitby za zemi, a tak se ta rána od Izraele odvrátila.</verse>
      </chapter>
    </div></osisText>
</osis>