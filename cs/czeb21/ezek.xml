<?xml version='1.0' encoding='UTF-8'?>
<osis xsi:schemaLocation='http://www.bibletechnologies.net/2003/OSIS/namespace http://www.bibletechnologies.net/osisCore.2.1.1.xsd' xmlns:xsi='http://www.w3.org/2001/XMLSchema-instance' xmlns='http://www.bibletechnologies.net/2003/OSIS/namespace'>
  <osisText osisRefWork='Bible' osisIDWork='CzeB21' xml:lang='cs'>
    <header>
      <revisionDesc>
        <date>2010-02-26</date>
        <p>initial OSIS 2.1.1 version</p>
      </revisionDesc>
      <work osisWork='CzeB21'>
        <title>Czech Bible, Překlad 21. století</title>
        <contributor/>
        <creator>Mod2Zef (4)</creator>
        <creator role='encoder'>ZefToOsis 1.0.0</creator>
        <subject/>
        <date>2009-07-31</date>
        <description>Bible, Překlad 21. století  vedoucí projektu Alexandr Flek  odborná spolupráce Jiří Hedánek, Pavel Hoffman, Zdeněk Sýkora  Přeloženo z hebrejštiny, aramejštiny, řečtiny  Vydání první  (c) 2009 Biblion, o. s.  www.bible21.org  www.bible21.cz   Překlad 21. století přináší nadčasové poselství Bible v současné, čtivé češtině. Usiluje o maximální věrnost původním hebrejským, aramejským a řeckým textům, zároveň však chce oslovit dnešní čtenáře, ať už jsou zvyklí čerpat z této knihy inspiraci pro každý den, anebo ji otevírají poprvé.</description>
        <publisher/>
        <type type='OSIS'>Bible</type>
        <identifier type='OSIS'>CzeB21</identifier>
        <source>no entry TextSource in sword.conf found</source>
        <language type='IETF'>cs</language>
        <relation/>
        <coverage>provide the bible to the nations of the world</coverage>
        <rights>Copyrighted; Permission to distribute granted to CrossWire</rights>
        <scope/>
        <refSystem>Bible</refSystem>
      </work>
    </header>
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
  <div type='book' osisID='Ezek'>
      <chapter osisID='Ezek.1'>
        <verse osisID='Ezek.1.1'>Ve třiceti letech jsem byl mezi vyhnanci u průplavu Kebar. Pátého dne čtvrtého měsíce se otevřela nebesa a já jsem spatřil vidění Boží.</verse>
        <verse osisID='Ezek.1.2'>Ano, čtvrtého dne pátého měsíce toho roku (totiž pátého roku vyhnanství krále Joakina)</verse>
        <verse osisID='Ezek.1.3'>dostal Ezechiel, syn kněze Buziho, u průplavu Kebar v babylonské zemi slovo Hospodinovo. Tam na něm spočinula ruka Hospodinova.</verse>
        <verse osisID='Ezek.1.4'>Hle - spatřil jsem, jak se od severu žene větrná bouře: obrovitý mrak šlehající blesky, obklopený jasnou září a zprostřed toho žáru jakoby třpyt žhnoucího vzácného kovu.</verse>
        <verse osisID='Ezek.1.5'>Zprostřed vystupovaly jakoby čtyři bytosti. Napohled se podobaly člověku,</verse>
        <verse osisID='Ezek.1.6'>ale každá z nich měla čtyři tváře a čtyři křídla.</verse>
        <verse osisID='Ezek.1.7'>Nohy měly rovné, ale chodidla měly jako býčí kopyta, třpytící se jako vyleštěný bronz.</verse>
        <verse osisID='Ezek.1.8'>Ze všech čtyř stran měly pod křídly lidské ruce. Měly čtveřice tváří i křídel</verse>
        <verse osisID='Ezek.1.9'>a těmi křídly se dotýkaly navzájem. Všechny se pohybovaly přímo vpřed, cestou se neotáčely.</verse>
        <verse osisID='Ezek.1.10'>Jejich tváře vypadaly takto: Každá z té čtveřice měla zepředu tvář lidskou, zprava tvář lví, zleva tvář býka a zezadu tvář orla.</verse>
        <verse osisID='Ezek.1.11'>Takové měly tváře. Křídla měly rozpjatá vzhůru; dvěma se všechny dotýkaly navzájem a dvěma si přikrývaly tělo.</verse>
        <verse osisID='Ezek.1.12'>Každá se pohybovala přímo vpřed. Kamkoli zamířil Duch, tam šly, cestou se neotáčely.</verse>
        <verse osisID='Ezek.1.13'>Napohled se ty bytosti podobaly žhavému uhlí nebo pochodním. Mezi bytostmi planul jasně zářivý plamen, z něhož se blýskalo</verse>
        <verse osisID='Ezek.1.14'>a ty bytosti se míhaly sem tam jako blesky.</verse>
        <verse osisID='Ezek.1.15'>Díval jsem se na ně a hle - při každé z těch bytostí se čtyřmi tvářemi stálo na zemi jedno kolo.</verse>
        <verse osisID='Ezek.1.16'>Jejich vzhled a složení bylo následující: Třpytila se jako chrysolit a všechna čtyři vypadala stejně. Složení měla takové, že napohled bylo jakoby kolo uprostřed kola.</verse>
        <verse osisID='Ezek.1.17'>Když se pohybovala, mohla jet na všechny čtyři strany, cestou nezatáčela.</verse>
        <verse osisID='Ezek.1.18'>Loukotě měla ohromné, až z nich šla hrůza, a každá z těch čtyř loukotí byla kolem dokola plná očí.</verse>
        <verse osisID='Ezek.1.19'>Když se bytosti pohybovaly, hýbala se kola s nimi, a když se bytosti vznášely nad zemí, vznášela se i kola.</verse>
        <verse osisID='Ezek.1.20'>Kamkoli zamířil Duch, tam šly - kamkoli Duch zamířil. Kola se s nimi také vznášela, neboť ta kola měla v sobě ducha života.</verse>
        <verse osisID='Ezek.1.21'>Když se bytosti pohybovaly, kola se hýbala; když stály, stála, když se vznášely nad zemí, vznášela se i kola spolu s nimi, neboť ta kola měla v sobě ducha života.</verse>
        <verse osisID='Ezek.1.22'>Nahoře nad hlavami těch bytostí se prostíralo cosi jako třpytivá křišťálová klenba, budící hrůzu.</verse>
        <verse osisID='Ezek.1.23'>Pod tou klenbou bytosti vzpínaly křídla k sobě navzájem a každá z nich měla ještě dvě křídla, jimiž si přikrývala tělo.</verse>
        <verse osisID='Ezek.1.24'>Slyšel jsem zvuk jejich křídel jako zvuk mohutných vod, jako hlas Všemohoucího. Když se pohybovaly, znělo to jako hřmění, jako hluk armády. Když se zastavily, křídla složily.</verse>
        <verse osisID='Ezek.1.25'>Stály tam se spuštěnými křídly, když vtom se nad klenbou nad jejich hlavami ozval hluk.</verse>
        <verse osisID='Ezek.1.26'>Nahoře nad klenbou nad jejich hlavami bylo cosi podobného safírovému trůnu a nahoře na tom trůnu - kdosi podobný člověku.</verse>
        <verse osisID='Ezek.1.27'>Jakoby od jeho pasu vzhůru jsem viděl cosi jako třpyt žhnoucího vzácného kovu; kolem dokola byl obklopen jakýmsi ohněm. Rovněž jakoby od jeho pasu dolů jsem viděl jakýsi oheň, vydávající jasnou zář kolem dokola.</verse>
        <verse osisID='Ezek.1.28'>Jako duha na mracích v deštivý den, tak vypadala ta jasná záře kolem dokola. Takové bylo zjevení podoby Hospodinovy slávy. Jakmile jsem to spatřil, padl jsem na tvář a tehdy jsem slyšel promluvit hlas.</verse>
      </chapter>
      <chapter osisID='Ezek.2'>
        <verse osisID='Ezek.2.1'>"Synu člověčí," řekl mi, "postav se na nohy. Chci s tebou mluvit."</verse>
        <verse osisID='Ezek.2.2'>Když ke mně promluvil, vstoupil do mě Duch a postavil mě na nohy. Tehdy jsem slyšel, jak ke mně promlouvá.</verse>
        <verse osisID='Ezek.2.3'>"Synu člověčí," řekl mi, "posílám tě k Izraelcům, k těm vzpurným pohanům, kteří se bouří proti mně. Stejně jako jejich otcové i oni mě až do dneška stále jen zrazovali.</verse>
        <verse osisID='Ezek.2.4'>Synové, k nimž tě posílám, jsou paličatí a zatvrzelí. Proto jim řekni: ‚Tak praví Panovník Hospodin.'</verse>
        <verse osisID='Ezek.2.5'>Ať už poslechnou nebo ne - vždyť je to banda vzbouřenců - aspoň poznají, že měli mezi sebou proroka.</verse>
        <verse osisID='Ezek.2.6'>Ty, synu člověčí, se jich však neboj. Neboj se ani jejich slov, i když jsi obklopen trním a bodláčím a žiješ mezi štíry. Neboj se jejich slov a nelekej se jejich pohledů - vždyť je to banda vzbouřenců.</verse>
        <verse osisID='Ezek.2.7'>Vyřiď jim má slova, ať už poslechnou nebo ne - vždyť jsou to vzbouřenci.</verse>
        <verse osisID='Ezek.2.8'>Ty, synu člověčí, však poslouchej, co ti řeknu. Nevzpírej se jako ta banda vzbouřenců. Otevři ústa a sněz, co ti dávám."</verse>
        <verse osisID='Ezek.2.9'>Podíval jsem se a hle - proti mně natažená ruka a v ní svitek.</verse>
        <verse osisID='Ezek.2.10'>Rozvinul ho přede mnou; zepředu i zezadu byl celý popsán slovy nářků, úpění a bědování.</verse>
      </chapter>
      <chapter osisID='Ezek.3'>
        <verse osisID='Ezek.3.1'>"Synu člověčí," řekl mi, "sněz, co máš před sebou. Sněz tento svitek. Potom jdi a mluv k domu Izraele."</verse>
        <verse osisID='Ezek.3.2'>Otevřel jsem tedy ústa a on mi dal ten svitek sníst.</verse>
        <verse osisID='Ezek.3.3'>"Synu člověčí," řekl mi, "tímhle svitkem, který ti dávám, si nasyť žaludek, naplň si jím břicho." Snědl jsem jej tedy a v ústech mi chutnal sladce jako med.</verse>
        <verse osisID='Ezek.3.4'>"Synu člověčí," řekl mi, "jdi teď k domu Izraele a vyřiď jim má slova.</verse>
        <verse osisID='Ezek.3.5'>Nejsi přece poslán k lidu podivné řeči a těžkého jazyka, ale k domu Izraele -</verse>
        <verse osisID='Ezek.3.6'>ne k velikým národům podivné řeči a těžkého jazyka, jejichž slovům bys nerozuměl. Kdybych tě totiž poslal k takovým, poslechli by tě.</verse>
        <verse osisID='Ezek.3.7'>Dům Izraele tě ale nebude chtít poslouchat, protože nechtějí poslouchat mě. Celý dům Izraele je tvrdohlavý a zarputilý.</verse>
        <verse osisID='Ezek.3.8'>Hle, způsobím, že budeš právě tak neústupný a tvrdý jako oni.</verse>
        <verse osisID='Ezek.3.9'>Dávám ti tvář tvrdou jako diamant, tvrdší než křemen. Neboj se jich a jejich pohledů se nelekej - vždyť je to banda vzbouřenců."</verse>
        <verse osisID='Ezek.3.10'>"Synu člověčí," řekl mi ještě, "každé slovo, které ti řeknu, si vezmi k srdci a dobře je poslouchej.</verse>
        <verse osisID='Ezek.3.11'>Jdi teď ke svým krajanům ve vyhnanství a mluv k nim. Ať už poslechnou nebo ne, řekni jim: ‚Tak praví Panovník Hospodin.'"</verse>
        <verse osisID='Ezek.3.12'>Vtom se mě zmocnil Duch a uslyšel jsem za sebou obrovský hluk. To se Hospodinova sláva zvedala ze svého místa.</verse>
        <verse osisID='Ezek.3.13'>Ozýval se šelest křídel oněch bytostí, jak se otírala jedno o druhé, a rachot kol, jež se vznášela spolu s nimi - obrovský hluk.</verse>
        <verse osisID='Ezek.3.14'>Duch se mě zmocnil a vzal mě pryč. Šel jsem roztrpčen a rozhořčen v duchu, ale ruka Hospodinova na mně mocně spočívala.</verse>
        <verse osisID='Ezek.3.15'>Přišel jsem k vyhnancům usazeným v osadě Tel-aviv u průplavu Kebar a sedm dní jsem tam zůstal sedět otřesen.</verse>
        <verse osisID='Ezek.3.16'>Když těch sedm dní uplynulo, dostal jsem slovo Hospodinovo.</verse>
        <verse osisID='Ezek.3.17'>"Synu člověčí," řekl, "ustanovil jsem tě strážcem domu Izraele. Jakmile uslyšíš slovo z mých úst, vyřiď jim mé varování.</verse>
        <verse osisID='Ezek.3.18'>Když řeknu ničemovi: ‚Musíš zemřít,' a ty ho nevaruješ, nepromluvíš, abys tomu ničemovi zachránil život tím, že bys jej varoval před jeho zlou cestou - pak ten ničema zemře za své viny, ale za jeho krev budu volat k odpovědnosti tebe.</verse>
        <verse osisID='Ezek.3.19'>Pokud jsi však ničemu varoval a on se neodvrátil od své ničemnosti ani od své zlé cesty - pak zemře za své viny, ale ty se zachráníš.</verse>
        <verse osisID='Ezek.3.20'>Podobně když se spravedlivý odvrátí od své spravedlnosti a bude páchat bezpráví, položím mu do cesty překážku a zemře. Protožes ho nevaroval, zemře ve svém hříchu a jeho spravedlivé skutky nebudou ani vzpomenuty - za jeho krev ale budu volat k odpovědnosti tebe.</verse>
        <verse osisID='Ezek.3.21'>Pokud jsi však toho spravedlivého varoval, aby nehřešil, a on hřešit přestane - pak zůstane živ, protože přijal varování, a i ty se zachráníš."</verse>
        <verse osisID='Ezek.3.22'>Tehdy na mně spočinula ruka Hospodinova. "Vstaň a jdi na pláň," řekl mi. "Tam k tobě promluvím."</verse>
        <verse osisID='Ezek.3.23'>Vstal jsem tedy a šel na pláň. A hle - stála tam Hospodinova sláva! Právě taková sláva, jakou jsem viděl u průplavu Kebar. Padl jsem na tvář.</verse>
        <verse osisID='Ezek.3.24'>Vstoupil však do mě Duch a postavil mě na nohy. Tehdy ke mně promluvil. "Jdi a zavři se doma," řekl mi.</verse>
        <verse osisID='Ezek.3.25'>"Synu člověčí, vezmou na tebe provazy a svážou tě jimi, takže nebudeš moci vyjít mezi ně.</verse>
        <verse osisID='Ezek.3.26'>Jazyk ti přilepím na patro, takže budeš němý a nebudeš je už kárat - vždyť je to banda vzbouřenců.</verse>
        <verse osisID='Ezek.3.27'>Až k tobě ale promluvím, otevřu ti ústa a řekneš jim: ‚Tak praví Panovník Hospodin.' Kdo chce poslouchat, ať slyší; kdo nechce, ať nechce - vždyť je to banda vzbouřenců."</verse>
      </chapter>
      <chapter osisID='Ezek.4'>
        <verse osisID='Ezek.4.1'>"Synu člověčí, vezmi si cihlu, polož ji před sebe a vyryj na ni město Jeruzalém.</verse>
        <verse osisID='Ezek.4.2'>Potom je začni obléhat. Postav proti němu obléhací val, navrš proti němu násep, rozmísti proti němu jednotky a rozestav kolem něj beranidla.</verse>
        <verse osisID='Ezek.4.3'>Potom si vezmi železnou pánev, postav ji jako železnou zeď mezi sebe a to město a upři na ně svůj pohled, ať je obleženo. Oblehni je na znamení pro dům Izraele.</verse>
        <verse osisID='Ezek.4.4'>Lehni si na levý bok a vezmi na sebe vinu domu Izraele. Po všechny dny, kdy budeš ležet na boku, poneseš jejich vinu.</verse>
        <verse osisID='Ezek.4.5'>Odpočítal jsem ti tolik dnů, kolik let trvaly jejich viny: poneseš vinu domu Izraele po 390 dnů.</verse>
        <verse osisID='Ezek.4.6'>Až ty dny uplynou, lehneš si zase na pravý bok a po 40 dnů poneseš vinu domu Judy. Odpočítal jsem ti po jednom dnu za každý rok.</verse>
        <verse osisID='Ezek.4.7'>Upři svůj zrak na obležený Jeruzalém a s obnaženou paží prorokuj proti němu.</verse>
        <verse osisID='Ezek.4.8'>Já tě tehdy svážu provazy, takže se nebudeš moci převalit z boku na bok, dokud neuplynou dny tvého obléhání.</verse>
        <verse osisID='Ezek.4.9'>Vezmi pšenici, ječmen, fazole, čočku, proso a špaldu a všechno to nasyp do jedné nádoby. Po všechny dny, kdy budeš ležet na boku, si z toho budeš připravovat jídlo: budeš ho jíst 390 dnů.</verse>
        <verse osisID='Ezek.4.10'>Tvůj denní příděl stravy bude vážit 20 šekelů a budeš ho jíst pravidelně ve stejný čas.</verse>
        <verse osisID='Ezek.4.11'>K pití si odměříš šestinu hinu vody a budeš ji pít pravidelně ve stejný čas.</verse>
        <verse osisID='Ezek.4.12'>Jez to jako ječné placky; před jejich očima si to opékej na lidských lejnech.</verse>
        <verse osisID='Ezek.4.13'>Právě tak," řekl Hospodin, "budou jíst synové Izraele svůj nečistý pokrm mezi pohany, kam je zaženu!"</verse>
        <verse osisID='Ezek.4.14'>"Ach ne, Hospodine, Pane můj," vykřikl jsem. "V životě jsem se neposkvrnil! Odmalička až doteď jsem nikdy nejedl nic zdechlého ani rozsápaného! Nikdy jsem nevzal do úst žádnou ohavnost!"</verse>
        <verse osisID='Ezek.4.15'>"Budiž," odpověděl mi. "Dovoluji ti místo lidských lejn použít kravince. Budeš si dělat jídlo na nich."</verse>
        <verse osisID='Ezek.4.16'>"Synu člověčí," řekl mi ještě, "odříznu Jeruzalém od chleba. Budou jíst na příděl a v úzkostech. I vodu budou mít odměřenou a pít ji budou v hrůze,</verse>
        <verse osisID='Ezek.4.17'>protože bude takový nedostatek chleba a vody. Jeden jako druhý budou zděšeni a budou skomírat svými vinami."</verse>
      </chapter>
      <chapter osisID='Ezek.5'>
        <verse osisID='Ezek.5.1'>"Synu člověčí, vezmi si ostrý meč a jako holičskou břitvou si jím ohol vlasy i vousy. Potom si vezmi váhu a rozděl je na díly.</verse>
        <verse osisID='Ezek.5.2'>Až uplynou dny tvého obléhání, spálíš jich třetinu na ohni uprostřed města, třetinu rozsekáš mečem kolem něj a třetinu rozptýlíš do větru, neboť je poženu s taseným mečem.</verse>
        <verse osisID='Ezek.5.3'>Hrstku z nich ale vezmi a schovej do cípu svého pláště.</verse>
        <verse osisID='Ezek.5.4'>I z nich pak ještě odeber, hoď je do ohně a nech je tam shořet. Plamen z nich zachvátí celý dům Izraele!</verse>
        <verse osisID='Ezek.5.5'>Tak praví Panovník Hospodin: To je Jeruzalém. Postavil jsem ho doprostřed národů a obklopil ho zeměmi.</verse>
        <verse osisID='Ezek.5.6'>On se však vzpíral mým zákonům a pravidlům ještě hůř než národy a země v jeho okolí. Zavrhli totiž mé zákony a neřídili se mými pravidly.</verse>
        <verse osisID='Ezek.5.7'>A proto tak praví Panovník Hospodin: Bouříte se ještě víc než okolní národy. Neřídíte se mými pravidly, neplníte mé zákony - neřídíte se dokonce ani pravidly národů ve svém okolí!</verse>
        <verse osisID='Ezek.5.8'>A proto tak praví Panovník Hospodin: Já, ano já jsem proti tobě, Jeruzaléme! Před očima národů na tobě vykonám své soudy.</verse>
        <verse osisID='Ezek.5.9'>Kvůli všem tvým ohavnostem v tobě provedu, co jsem neprovedl nikdy dřív a neprovedu už nikdy víc.</verse>
        <verse osisID='Ezek.5.10'>Rodiče v tobě budou jíst děti a děti jíst své rodiče! Vykonám nad tebou své rozsudky a všechny tvé přeživší rozptýlím na všechny strany.</verse>
        <verse osisID='Ezek.5.11'>Jakože jsem živ, praví Panovník Hospodin, protože jsi poskvrnil mou svatyni všelijakými svými nechutnostmi a ohavnostmi, já sám tě jako břitvou oholím. Neslituji se, neušetřím tě!</verse>
        <verse osisID='Ezek.5.12'>Třetina v tobě pomře morem a zajde hladem, třetina kolem tebe padne mečem a třetinu rozptýlím na všechny strany; s taseným mečem je poženu.</verse>
        <verse osisID='Ezek.5.13'>Teprve tehdy se můj hněv vybouří, mé rozhořčení proti nim se utiší a dojdu úlevy. Až můj hněv proti nim opadne, poznají, že jsem ve svém horlení promluvil já Hospodin.</verse>
        <verse osisID='Ezek.5.14'>Obrátím tě v trosky a budeš na posměch okolním národům před očima všech kolemjdoucích.</verse>
        <verse osisID='Ezek.5.15'>Až nad tebou ve svém hněvu, rozhořčení a trestající zlobě vykonám své rozsudky, staneš se nadávkou a posměškem, varováním a odstrašujícím příkladem pro národy okolo. To říkám já Hospodin.</verse>
        <verse osisID='Ezek.5.16'>Vystřelím na vás kruté šípy smrtelného hladu, vystřelím je k vaší záhubě. Naložím vám hladu víc a víc a odříznu vás od chleba.</verse>
        <verse osisID='Ezek.5.17'>Pošlu na vás hladomor a dravou zvěř, která tě připraví o děti. Přejde přes tebe mor a krev a přivedu na tebe meč. To říkám já Hospodin."</verse>
      </chapter>
      <chapter osisID='Ezek.6'>
        <verse osisID='Ezek.6.1'>Dostal jsem slovo Hospodinovo:</verse>
        <verse osisID='Ezek.6.2'>"Synu člověčí, obrať se proti izraelským horám a prorokuj proti nim.</verse>
        <verse osisID='Ezek.6.3'>Řekni: Izraelské hory, slyšte slovo Panovníka Hospodina. Toto praví Panovník Hospodin horám a výšinám, stržím a roklinám. Hle, přivádím na vás meč a zničím vaše výšiny!</verse>
        <verse osisID='Ezek.6.4'>Vaše oltáře budou zbořeny, vaše kadidlové oltáříky budou rozbity a před vaše hnusné modly naházím vaše mrtvoly.</verse>
        <verse osisID='Ezek.6.5'>Mrtvoly Izraelců navrším před jejich hnusné modly a vaše kosti rozmetám okolo vašich oltářů.</verse>
        <verse osisID='Ezek.6.6'>Kdekoli teď bydlíte, zůstanou zpustošená města a opuštěné výšiny. Z vašich oltářů zbudou ostudné sutiny, vaše hnusné modly skončí jako trosky, kadidlové oltáříky budou skáceny a vaše výtvory budou smeteny.</verse>
        <verse osisID='Ezek.6.7'>Až mezi vámi budou padat mrtvoly, poznáte, že já jsem Hospodin.</verse>
        <verse osisID='Ezek.6.8'>Některé ale ušetřím. Někteří z vás uniknou meči mezi národy, až budete rozprášeni po zemích.</verse>
        <verse osisID='Ezek.6.9'>Vaši utečenci si pak v zajetí mezi národy vzpomenou na mě - na to, jak jsem se trápil nad jejich smilným srdcem, které se odvrátilo ode mě, a nad jejich očima smilně šilhajícíma po hnusných modlách. Tehdy se kvůli všem svým špatnostem a ohavnostem budou ošklivit sami sobě</verse>
        <verse osisID='Ezek.6.10'>a poznají, že já jsem Hospodin. Ne nadarmo jsem říkal, že na ně dopustím toto neštěstí!</verse>
        <verse osisID='Ezek.6.11'>Toto praví Panovník Hospodin: Spráskni ruce, dupni a vykřikni: ‚Běda!' kvůli všem hrozným ohavnostem domu Izraele, neboť padnou mečem, hladem a morem.</verse>
        <verse osisID='Ezek.6.12'>Kdo bude daleko, zemře morem, kdo bude blízko, padne mečem, a kdo přežije a bude ušetřen, zajde hladem. Teprve tehdy se můj hněv vybouří</verse>
        <verse osisID='Ezek.6.13'>a poznáte, že já jsem Hospodin - až se jejich mrtvoly budou válet mezi hnusnými modlami kolem jejich oltářů na kdejakém vyšším návrší a horském vrcholku, pod kdejakým košatým stromem a rozložitým dubem, kde podkuřovali všem těm svým hnusným modlám.</verse>
        <verse osisID='Ezek.6.14'>Napřáhnu ruku proti nim a obrátím jejich zemi v pustinu pustější než poušť u Ribly, ať už si bydlí kdekoli. Tak poznají, že já jsem Hospodin!"</verse>
      </chapter>
      <chapter osisID='Ezek.7'>
        <verse osisID='Ezek.7.1'>Dostal jsem slovo Hospodinovo:</verse>
        <verse osisID='Ezek.7.2'>"Synu člověčí, toto praví Panovník Hospodin o izraelské zemi: Konec! Konec je se čtyřmi kouty země!</verse>
        <verse osisID='Ezek.7.3'>Už s tebou konec je - svůj hněv sešlu na tebe. Budu tě soudit podle tvých cest, všechny tvé ohavnosti uvalím na tebe.</verse>
        <verse osisID='Ezek.7.4'>Neslituji se, neušetřím tě! Ano, uvalím tvé cesty na tebe, tvá ohavnost ve tvém středu vyvstane a poznáte, že já jsem Hospodin.</verse>
        <verse osisID='Ezek.7.5'>Toto praví Panovník Hospodin: Zlo za zlem - hle, už tu je!</verse>
        <verse osisID='Ezek.7.6'>Je konec, konec je, tvůj konec nadešel - hle, už tu je!</verse>
        <verse osisID='Ezek.7.7'>Tvůj zánik nadešel, obyvateli země! Ten čas už tu je, blíží se onen den - místo jásotu je na horách děs!</verse>
        <verse osisID='Ezek.7.8'>Hned teď na tebe vyliji svůj hněv, mé rozhořčení padne na tebe. Budu tě soudit podle tvých cest, všechny tvé ohavnosti uvalím na tebe.</verse>
        <verse osisID='Ezek.7.9'>Neslituji se, neušetřím tě! Uvalím tvé cesty na tebe, tvá ohavnost ve tvém středu vyvstane a poznáte, že já Hospodin jsem ten, kdo vás bije.</verse>
        <verse osisID='Ezek.7.10'>Hle, ten den - hle, už tu je! Zkáza propukla, hůl rozkvetla, pýcha vypučela,</verse>
        <verse osisID='Ezek.7.11'>krutost vyrostla ve kmen zla. Nezbude nikdo z nich, nikdo z jejich množství, nic z jejich jmění, nic z jejich nádhery.</verse>
        <verse osisID='Ezek.7.12'>Ten čas už tu je, už nastal onen den! Kdo kupuje, nejásej, kdo prodává, nermuť se - na celý ten dav totiž padá hněv!</verse>
        <verse osisID='Ezek.7.13'>Kdo prodává, pokud snad přežije, nezíská, co prodal, nazpátek. Vidění o tom davu nebude vzato zpět: Žádný z nich kvůli své vině naživu neudrží se.</verse>
        <verse osisID='Ezek.7.14'>Na trubku troubí se, vše připraveno je, nikdo však nejde do boje - na celý ten dav dopadá můj hněv!</verse>
        <verse osisID='Ezek.7.15'>Venku je meč, doma hlad a mor; kdo je v krajině, mečem zahyne, kdo ve městě, hlad a mor zhltne jej.</verse>
        <verse osisID='Ezek.7.16'>Uniknou-li utečenci, do hor utečou, všichni však jako holubi v roklích naříkat budou nad vinou svou.</verse>
        <verse osisID='Ezek.7.17'>Každá ruka tehdy ochabne a každé stehno bude zmáčené.</verse>
        <verse osisID='Ezek.7.18'>Jejich oděvem bude pytlovina a přikryje je hrůza; každá hlava bude oholena a na všech tvářích hanba.</verse>
        <verse osisID='Ezek.7.19'>Své stříbro vyházejí do ulic, zlato budou mít za odpadky. Jejich stříbro ani zlato je nebude moci zachránit v den Hospodinova zuření. Nebudou se jím moci nasytit, nenaplní si jím útroby - způsobilo jim jenom hřích.</verse>
        <verse osisID='Ezek.7.20'>Ze vší té nádhery, kterou se chlubili, si vyrobili své ohavné obrazy. Udělali z toho své hnusné modly, a já s tím naložím jako s odpadky.</verse>
        <verse osisID='Ezek.7.21'>Cizincům to vydám za kořist, ať to uloupí nejhorší lotři na zemi, jen ať to znesvětí!</verse>
        <verse osisID='Ezek.7.22'>Svou tvář od nich odvrátím, až znesvětí mou skrýš, až do ní vpadnou lupiči a celou ji znesvětí.</verse>
        <verse osisID='Ezek.7.23'>Připrav řetězy! Protože zemi naplnily popravy a ve městě je samé násilí,</verse>
        <verse osisID='Ezek.7.24'>přivedu nejhorší mezi národy, aby jejich domy zabrali. S pýchou těch mocných skoncuji a jejich svatyně budou znesvěceny.</verse>
        <verse osisID='Ezek.7.25'>Přichází děs! Budou hledat pokoj - zbytečně!</verse>
        <verse osisID='Ezek.7.26'>Valí se pohroma za pohromou, zlá zpráva jedna za druhou. Od proroka se budou dožadovat vidění a skončí vyučování od kněží i rady od starších.</verse>
        <verse osisID='Ezek.7.27'>Králi nezbude než truchlení, kníže zahalí se zděšením a ruce prostých lidí hrůza ochromí. Podle jejich cest s nimi naložím; odsoudím je tak, jak sami soudili, a poznají, že já jsem Hospodin."</verse>
      </chapter>
      <chapter osisID='Ezek.8'>
        <verse osisID='Ezek.8.1'>Pátého dne šestého měsíce šestého roku, když jsem seděl doma a judští stařešinové seděli přede mnou, náhle tam na mě dolehla ruka Panovníka Hospodina.</verse>
        <verse osisID='Ezek.8.2'>Podíval jsem se a hle - jakoby lidská postava! Od pasu dolů bylo vidět jakoby oheň a od pasu vzhůru jakoby třpyt žhnoucího vzácného kovu.</verse>
        <verse osisID='Ezek.8.3'>Vztáhl cosi jako ruku a vzal mě za vlasy. Duch mě vyzvedl mezi nebe a zemi a v Božím vidění mě přenesl do Jeruzaléma, ke vchodu severní brány vnitřního nádvoří, kde trůnila urážlivá socha budící žárlivý hněv.</verse>
        <verse osisID='Ezek.8.4'>A hle - byla tam sláva Boha Izraele jako tehdy, když jsem měl vidění na pláni!</verse>
        <verse osisID='Ezek.8.5'>"Synu člověčí," řekl mi, "podívej se k severu." Podíval jsem se tím směrem, a hle - severně od brány vedoucí k oltáři stála přímo v cestě ta urážlivá socha.</verse>
        <verse osisID='Ezek.8.6'>"Synu člověčí," řekl mi, "vidíš, co páchají? Ty hrozné ohavnosti, které zde dům Izraele provádí, takže mě vyhání z mé svatyně? Uvidíš ale ještě horší ohavnosti."</verse>
        <verse osisID='Ezek.8.7'>Přivedl mě ke vchodu do nádvoří. A hle - spatřil jsem díru ve zdi.</verse>
        <verse osisID='Ezek.8.8'>"Synu člověčí," řekl mi, "prokopej tu zeď." Začal jsem tedy prokopávat zeď a hle - objevil se průchod.</verse>
        <verse osisID='Ezek.8.9'>"Vejdi," řekl mi, "a podívej se, jaké strašné ohavnosti tu páchají."</verse>
        <verse osisID='Ezek.8.10'>Vešel jsem tedy a rozhlédl se: Kolem dokola byly po stěnách vyryty obrazy všelijaké ohavné havěti a zvěře a všelijaké hnusné modly domu Izraele.</verse>
        <verse osisID='Ezek.8.11'>Před nimi stálo sedmdesát stařešinů domu Izraele a uprostřed nich Jaazaniáš, syn Šafanův. Každý měl v ruce kaditelnici a vzhůru stoupal oblak vonného dýmu.</verse>
        <verse osisID='Ezek.8.12'>"Vidíš to, synu člověčí?" řekl mi. "Toto páchají stařešinové domu Izraele v přítmí, každý ve výklenku své modly. Říkají si totiž: ‚Hospodin nás nevidí; Hospodin zemi opustil.'</verse>
        <verse osisID='Ezek.8.13'>Uvidíš ale ještě horší ohavnosti, které páchají."</verse>
        <verse osisID='Ezek.8.14'>Přivedl mě ke vchodu severní brány Hospodinova domu, a hle - seděly tam ženy oplakávající boha Tamúze.</verse>
        <verse osisID='Ezek.8.15'>"Vidíš to, synu člověčí?" řekl mi. "Uvidíš ale ještě horší ohavnosti než tyto."</verse>
        <verse osisID='Ezek.8.16'>Přivedl mě do vnitřního nádvoří Hospodinova domu, a hle - u vchodu do Hospodinova chrámu, mezi předsíní a oltářem, bylo asi pětadvacet mužů. Zády k Hospodinovu chrámu a čelem k východu se klaněli vycházejícímu slunci!</verse>
        <verse osisID='Ezek.8.17'>"Vidíš to, synu člověčí?" řekl mi. "To snad domu Judy nestačí ohavnosti, které tu páchají, že musejí naplnit násilím celou zem a stále víc mě popouzet? Jen se podívej, jak mi strkají klacek do chřípí!</verse>
        <verse osisID='Ezek.8.18'>Proto i já projevím svůj hněv! Neslituji se, neušetřím je. I když mi budou hlasitě křičet do uší, já je nevyslyším."</verse>
      </chapter>
      <chapter osisID='Ezek.9'>
        <verse osisID='Ezek.9.1'>Potom hlasitě zvolal: "Přistupte vy, kdo ztrestáte město! Každý přineste svou zhoubnou zbraň!"</verse>
        <verse osisID='Ezek.9.2'>A hle - od Horní brány, obrácené na sever, přišlo šest mužů, každý s ničivou zbraní v ruce, a s nimi jeden v plátěném rouchu a s písařským náčiním po boku. Přišli a stanuli u bronzového oltáře.</verse>
        <verse osisID='Ezek.9.3'>Sláva Boha Izraele se zatím zvedla ze svého místa nad cheruby a přenesla se k prahu chrámu. Tehdy zavolal onoho muže oděného plátnem a s písařským náčiním po boku.</verse>
        <verse osisID='Ezek.9.4'>"Projdi to město, projdi Jeruzalém," řekl mu Hospodin, "a označ znamením na čele ty, kteří sténají a naříkají nad všemi ohavnostmi, které se ve městě páchají."</verse>
        <verse osisID='Ezek.9.5'>Potom jsem ho slyšel říci těm ostatním: "Projděte městem za ním a bijte! Nemějte slitování, nešetřete je.</verse>
        <verse osisID='Ezek.9.6'>Staré i mladé, dívky, ženy i děti - všechny pobijte! K žádnému z těch, kdo nesou ono znamení, se ale nepřibližujte. Začněte od mé svatyně." Začali tedy od stařešinů před chrámem.</verse>
        <verse osisID='Ezek.9.7'>"Poskvrňte chrám!" řekl jim. "Naplňte nádvoří mrtvolami. Jděte!" A tak vyšli do města a pobíjeli.</verse>
        <verse osisID='Ezek.9.8'>Zatímco pobíjeli, zůstal jsem sám. Padl jsem na tvář a úpěl: "Ach ne, Hospodine, Pane můj! To chceš vyhubit celý pozůstatek Izraele, že vyléváš na Jeruzalém svůj hněv?"</verse>
        <verse osisID='Ezek.9.9'>Tehdy mi řekl: "Vina domu Izraele a Judy je veliká, příliš veliká. Země je plná krve a ve městě samá zvrácenost. Říkají si totiž: ‚Hospodin zemi opustil. Hospodin to nevidí.'</verse>
        <verse osisID='Ezek.9.10'>Proto se neslituji a nebudu je šetřit. Obrátím jim jejich cesty na hlavy."</verse>
        <verse osisID='Ezek.9.11'>A hle - ten muž oděný plátnem a s psacím náčiním po boku se vrátil se zprávou: "Provedl jsem, cos mi přikázal."</verse>
      </chapter>
      <chapter osisID='Ezek.10'>
        <verse osisID='Ezek.10.1'>Podíval jsem se a hle - nad klenbou nad hlavami cherubů bylo cosi jako safírový trůn.</verse>
        <verse osisID='Ezek.10.2'>"Vejdi do soukolí pod cheruby," řekl onomu muži oděnému plátnem. "Naber zprostřed cherubů plné hrsti žhavých uhlíků a rozsyp je po městě." A on tam před mýma očima vešel.</verse>
        <verse osisID='Ezek.10.3'>Cherubové stáli vpravo od chrámu, a když mezi ně ten muž vešel, vnitřní nádvoří naplnil oblak.</verse>
        <verse osisID='Ezek.10.4'>Vtom se Hospodinova sláva zvedla ze svého místa nad cheruby a přenesla se k prahu chrámu. Chrám byl naplněn oblakem a i nádvoří zalila záře Hospodinovy slávy.</verse>
        <verse osisID='Ezek.10.5'>Šelest cherubích křídel se rozléhal až k vnějšímu nádvoří - znělo to, jako když mluví Všemohoucí Bůh.</verse>
        <verse osisID='Ezek.10.6'>Když bylo onomu muži oděnému plátnem přikázáno: "Naber oheň ze soukolí, zprostřed cherubů," vešel mezi ně a postavil se ke kolu.</verse>
        <verse osisID='Ezek.10.7'>Jeden z cherubů natáhl ruku k ohni mezi cheruby, nabral jej a podal do dlaní muže oděného plátnem. Ten ho vzal a odešel.</verse>
        <verse osisID='Ezek.10.8'>(Cherubům byly pod křídly vidět jakoby lidské ruce.)</verse>
        <verse osisID='Ezek.10.9'>Podíval jsem se a hle - vedle cherubů byla čtyři kola, u každého cheruba po jednom kole. Napohled se ta kola třpytila jako kámen chrysolit.</verse>
        <verse osisID='Ezek.10.10'>Všechna čtyři se podobala jedno druhému, jakoby vždy bylo kolo uprostřed kola.</verse>
        <verse osisID='Ezek.10.11'>Když se pohybovala, mohla jet na všechny čtyři strany a cestou nezatáčela. Kamkoli se obrátila hlava, tam jela kola a cestou nezatáčela.</verse>
        <verse osisID='Ezek.10.12'>Celá jejich těla včetně zad, rukou a křídel byla kolem dokola plná očí stejně jako ta čtyři kola.</verse>
        <verse osisID='Ezek.10.13'>Zaslechl jsem, že se ta kola nazývají Soukolí.</verse>
        <verse osisID='Ezek.10.14'>Každý z nich měl čtyři tváře. První byla tvář cheruba, druhá byla tvář lidská, třetí byla tvář lví a čtvrtá byla tvář orlí.</verse>
        <verse osisID='Ezek.10.15'>Vtom se cherubové zvedli. Byli to tytéž bytosti, které jsem spatřil u průplavu Kebar.</verse>
        <verse osisID='Ezek.10.16'>Když se cherubové pohybovali, hýbala se kola s nimi, a když cherubové zvedli křídla, aby se vznesli nad zem, ani tehdy se od nich kola nevzdálila, ale zůstala u nich.</verse>
        <verse osisID='Ezek.10.17'>Když stáli, stála, když se zvedali, zvedala se s nimi, neboť v nich byl duch života.</verse>
        <verse osisID='Ezek.10.18'>Hospodinova sláva se tehdy vzdálila od prahu chrámu a stanula nad cheruby.</verse>
        <verse osisID='Ezek.10.19'>Cherubové zvedli křídla a před mýma očima se vznesli od země a ta kola s nimi. Zastavili se u vchodu východní brány Hospodinova domu a sláva Boha Izraele byla nad nimi.</verse>
        <verse osisID='Ezek.10.20'>Byly to tytéž bytosti, které jsem spatřil pod Bohem Izraele u průplavu Kebar, a poznal jsem, že to byli cherubové.</verse>
        <verse osisID='Ezek.10.21'>Každý z nich měl čtyři tváře a čtyři křídla a pod křídly cosi podobného lidským rukám.</verse>
        <verse osisID='Ezek.10.22'>Také jejich tváře vypadaly stejně jako ony tváře, které jsem spatřil u průplavu Kebar. Všichni se pohybovali přímo vpřed.</verse>
      </chapter>
      <chapter osisID='Ezek.11'>
        <verse osisID='Ezek.11.1'>Vtom se mě zmocnil Duch a přenesl mě k východní bráně Hospodinova domu, k té, která je obrácená na východ. A hle - v průchodu brány stálo pětadvacet mužů. Uprostřed nich jsem uviděl vůdce lidu Jaazaniáše, syna Azurova, a Pelatiáše, syna Benajášova.</verse>
        <verse osisID='Ezek.11.2'>"Synu člověčí," řekl mi Hospodin, "tito muži plánují hanebnosti a domlouvají zlá rozhodnutí pro město.</verse>
        <verse osisID='Ezek.11.3'>Říkají: ‚Nemají se právě teď stavět domy? Máme se ve městě jako masíčko v hrnci.'</verse>
        <verse osisID='Ezek.11.4'>Proto prorokuj proti nim. Prorokuj, synu člověčí!"</verse>
        <verse osisID='Ezek.11.5'>Tehdy na mě padl Duch Hospodinův. "Mluv!" řekl mi. "Tak praví Hospodin: Tohle říkáte, dome izraelský; já ale vím i to, co vás v duchu napadá.</verse>
        <verse osisID='Ezek.11.6'>Povraždili jste v tomto městě tolik lidí, že ve všech ulicích leží mrtvoly!</verse>
        <verse osisID='Ezek.11.7'>Proto tak praví Panovník Hospodin: Mrtvoly, které jste nechali padnout ve městě, ty jsou to maso a město je ten hrnec; já vás z něj ale vyženu.</verse>
        <verse osisID='Ezek.11.8'>Báli jste se meče a já na vás meč uvedu, praví Panovník Hospodin.</verse>
        <verse osisID='Ezek.11.9'>Vyženu vás z města ven a vydám vás do rukou cizáků. Tak nad vámi vykonám své rozsudky.</verse>
        <verse osisID='Ezek.11.10'>Padnete mečem. Budu vás soudit na izraelském území a tehdy poznáte, že já jsem Hospodin.</verse>
        <verse osisID='Ezek.11.11'>Už vám nebude ve městě jako masíčku v hrnci. Budu vás soudit na izraelském území</verse>
        <verse osisID='Ezek.11.12'>a tehdy poznáte, že já jsem Hospodin. Neřídíte se totiž mými pravidly a neplníte mé zákony, ale řídíte se pravidly národů ve vašem okolí!"</verse>
        <verse osisID='Ezek.11.13'>A zatímco jsem prorokoval, Pelatiáš, syn Benajášův, zemřel. Padl jsem proto na tvář a hlasitě jsem úpěl: "Ach ne, Hospodine, Pane můj! To chceš skoncovat s pozůstatkem Izraele?"</verse>
        <verse osisID='Ezek.11.14'>Dostal jsem slovo Hospodinovo:</verse>
        <verse osisID='Ezek.11.15'>"Synu člověčí! Obyvatelé Jeruzaléma říkají o tvých bratrech, o tvých vlastních příbuzných a vůbec o celém domu Izraele: ‚Jsou daleko od Hospodina. Země teď patří nám.'</verse>
        <verse osisID='Ezek.11.16'>Proto řekni: Tak praví Panovník Hospodin - Ano, zahnal jsem je daleko mezi národy, ano, rozprášil jsem je po zemích. V zemích, kam přišli, se jim ale sám nakrátko stanu svatyní.</verse>
        <verse osisID='Ezek.11.17'>Proto řekni: Tak praví Panovník Hospodin - Shromáždím vás z národů a posbírám vás ze zemí, do nichž jste byli rozptýleni, a dám vám izraelskou zemi.</verse>
        <verse osisID='Ezek.11.18'>Až tam přijdou, odstraní odtud všechny ohavnosti a nechutnosti.</verse>
        <verse osisID='Ezek.11.19'>Dám jim jedno srdce a do nitra jim vložím nového ducha. Vezmu jim z těla srdce z kamene a dám jim srdce z masa,</verse>
        <verse osisID='Ezek.11.20'>aby se řídili mými pravidly, dodržovali mé zákony a jednali podle nich. Tehdy budou mým lidem a já budu jejich Bohem.</verse>
        <verse osisID='Ezek.11.21'>Ale těm, jejichž srdce tíhne k ohavnostem a nechutnostem, takovým obrátím jejich cesty na hlavy, praví Panovník Hospodin."</verse>
        <verse osisID='Ezek.11.22'>Vtom cherubové s koly po bocích a se slávou Boha Izraele nad sebou zvedli křídla.</verse>
        <verse osisID='Ezek.11.23'>Hospodinova sláva se vznesla zprostřed města a stanula nad horou východně od města.</verse>
        <verse osisID='Ezek.11.24'>Ve vidění, které jsem dostal od Božího Ducha, se mě Duch zmocnil a přenesl mě k vyhnancům v Babylonii. Potom mi to vidění zmizelo</verse>
        <verse osisID='Ezek.11.25'>a já jsem vyhnancům pověděl všechno, co mi Hospodin ukázal.</verse>
      </chapter>
      <chapter osisID='Ezek.12'>
        <verse osisID='Ezek.12.1'>Dostal jsem slovo Hospodinovo:</verse>
        <verse osisID='Ezek.12.2'>"Synu člověčí, bydlíš mezi bandou vzbouřenců. Mají oči k vidění, ale nevidí, mají uši k slyšení, ale neslyší, protože je to banda vzbouřenců.</verse>
        <verse osisID='Ezek.12.3'>Synu člověčí, sbal si ranec jako vyhnanec a před jejich očima odejdi za bílého dne do vyhnanství. Před jejich očima odejdi z domova pryč do vyhnanství. Snad tomu porozumí, i když jsou banda vzbouřenců.</verse>
        <verse osisID='Ezek.12.4'>Za bílého dne, před jejich očima vynes svůj ranec sbalený jako do vyhnanství. K večeru se pak před jejich očima vydej na cestu, jako odcházejí vyhnanci.</verse>
        <verse osisID='Ezek.12.5'>Před jejich očima se prokopej zdí a vynes tudy své věci ven.</verse>
        <verse osisID='Ezek.12.6'>Vezmi si je na záda a před jejich očima je po setmění odnes pryč. Měj zahalenou tvář, abys neviděl svou zem. Dal jsem tě totiž domu Izraele jako znamení."</verse>
        <verse osisID='Ezek.12.7'>Udělal jsem tedy, co mi bylo přikázáno. Za bílého dne jsem vynesl svůj ranec sbalený jako do vyhnanství, k večeru jsem se vlastníma rukama prokopal zdí a po setmění jsem své věci před jejich očima odnesl na zádech pryč.</verse>
        <verse osisID='Ezek.12.8'>Ráno jsem dostal slovo Hospodinovo:</verse>
        <verse osisID='Ezek.12.9'>"Synu člověčí, ptal se tě dům Izraele, ta banda vzbouřenců: ‚Co to děláš?'</verse>
        <verse osisID='Ezek.12.10'>Řekni jim: Tak praví Panovník Hospodin - Tento ortel se týká vládce v Jeruzalémě a celého domu Izraele, který zůstal ve městě.</verse>
        <verse osisID='Ezek.12.11'>Řekni jim: Já jsem znamení pro vás! Předvedl jsem, co se stane jim. Půjdou do vyhnanství, do zajetí!</verse>
        <verse osisID='Ezek.12.12'>I jejich vládce si po setmění naloží věci na záda a odejde. Prokopou zeď, aby ho tudy vyvedli. Bude mít zahalenou tvář, takže už neuvidí svou zem.</verse>
        <verse osisID='Ezek.12.13'>Nastražím na něj svoji past a uvázne v mé síti. Odvedu ho do Babylonie, do země Chaldejců, ani tu ale neuvidí a zemře v ní.</verse>
        <verse osisID='Ezek.12.14'>Všechny, kdo jsou kolem něj, celou jeho družinu i vojsko rozpráším do všech stran a s taseným mečem je poženu.</verse>
        <verse osisID='Ezek.12.15'>Tak poznají, že já jsem Hospodin - až je rozptýlím mezi národy a rozpráším je po zemích.</verse>
        <verse osisID='Ezek.12.16'>Hrstku z nich ušetřím před mečem, hladem i morem, aby mezi národy, kam přijdou, vyprávěli o všech svých ohavnostech. Tehdy poznají, že já jsem Hospodin."</verse>
        <verse osisID='Ezek.12.17'>Dostal jsem slovo Hospodinovo:</verse>
        <verse osisID='Ezek.12.18'>"Synu člověčí! Třes se, když budeš jíst, a chvěj se úzkostí, když budeš pít.</verse>
        <verse osisID='Ezek.12.19'>Řekni lidu země: Toto praví Panovník Hospodin o obyvatelích Jeruzaléma v izraelské zemi: Svůj chléb budou jíst v úzkostech a svoji vodu pít v hrůze, protože jejich země bude oloupena o všechno kvůli násilí všech jejích obyvatel.</verse>
        <verse osisID='Ezek.12.20'>Obydlená města zůstanou ležet v troskách a země bude zničena. Tehdy poznáte, že já jsem Hospodin."</verse>
        <verse osisID='Ezek.12.21'>Dostal jsem slovo Hospodinovo:</verse>
        <verse osisID='Ezek.12.22'>"Synu člověčí, co to máte v izraelské zemi za přísloví? Prý: ‚Dny utíkají, všechna vidění selhávají.'</verse>
        <verse osisID='Ezek.12.23'>Proto jim řekni: Tak praví Panovník Hospodin - S tímto příslovím skoncuji! Už ho v Izraeli nikdy nepoužijí. Naopak, řekni jim: Blíží se dny, kdy se všechna vidění naplní.</verse>
        <verse osisID='Ezek.12.24'>Z domu Izraele vymizí všechna falešná vidění i lichotivá věštění,</verse>
        <verse osisID='Ezek.12.25'>neboť já jsem Hospodin. Říkám, co říkám, a to slovo se naplní. Už žádné odklady! Za vašich časů, vy bando vzbouřenců, promluvím a to slovo naplním, praví Panovník Hospodin."</verse>
        <verse osisID='Ezek.12.26'>Dostal jsem slovo Hospodinovo:</verse>
        <verse osisID='Ezek.12.27'>"Synu člověčí, dům Izraele říká: ‚Ta jeho vidění se splní za dlouhé roky. Prorokuje o vzdálené budoucnosti.'</verse>
        <verse osisID='Ezek.12.28'>Proto jim řekni: Tak praví Panovník Hospodin - Žádné z mých slov už nesnese odklady. Cokoli řeknu, se naplní, praví Panovník Hospodin."</verse>
      </chapter>
      <chapter osisID='Ezek.13'>
        <verse osisID='Ezek.13.1'>Dostal jsem slovo Hospodinovo:</verse>
        <verse osisID='Ezek.13.2'>"Synu člověčí, prorokuj proti izraelským prorokům, kteří se věnují prorokování. Řekni těm, kteří prorokují své vlastní představy: Slyšte slovo Hospodinovo.</verse>
        <verse osisID='Ezek.13.3'>Toto praví Panovník Hospodin: Běda zvráceným prorokům, kteří se řídí svým vlastním nutkáním a nevidí vůbec nic!</verse>
        <verse osisID='Ezek.13.4'>Tví proroci, Izraeli, jsou jako šakali mezi troskami.</verse>
        <verse osisID='Ezek.13.5'>Nepřistoupili jste k trhlinám a neopravili hradbu izraelského domu, tak aby obstál v boji, až přijde Hospodinův den!</verse>
        <verse osisID='Ezek.13.6'>Jejich vidění jsou falešná a jejich věštění je lež. Hospodin je neposlal, ale oni říkají: ‚Tak praví Hospodin,' a čekají, že se to slovo naplní.</verse>
        <verse osisID='Ezek.13.7'>Nejsou ta vaše vidění falešná? Nejsou ty vaše věštby lež? Říkáte: ‚Tak praví Hospodin' - já jsem však nemluvil!</verse>
        <verse osisID='Ezek.13.8'>Nuže, tak praví Panovník Hospodin: Protože jsou vaše slova falešná a vaše věštění je lež, hle - jsem proti vám, praví Panovník Hospodin!</verse>
        <verse osisID='Ezek.13.9'>Má ruka je proti prorokům, kteří mají falešná vidění a kteří věští lži. Přestanou být rádci pro můj lid, v soupisu domu Izraele nebudou zapsáni a na izraelskou půdu nevkročí. Tehdy poznáte, že já jsem Panovník Hospodin.</verse>
        <verse osisID='Ezek.13.10'>To všechno proto, že sváděli můj lid, když říkali: ‚Jen klid' - jenže klid nebyl! Když lidé postaví chatrnou zídku, tihle ji nahazují omítkou.</verse>
        <verse osisID='Ezek.13.11'>Řekni těm omítačům: Spadne to! Přijdou dešťové přívaly, budou padat kroupy jako kameny, strhne se větrná bouře,</verse>
        <verse osisID='Ezek.13.12'>a hle - ta zeď spadne! Tehdy se vás nejspíš zeptají: ‚Co zbylo z té vaší omítky?'</verse>
        <verse osisID='Ezek.13.13'>Nuže, tak praví Panovník Hospodin: Ve své zuřivosti rozpoutám větrnou bouři, ve svém hněvu spustím dešťové přívaly a ve své ničivé zuřivosti sešlu kroupy jako kameny.</verse>
        <verse osisID='Ezek.13.14'>Zbořím zeď, kterou jste nahazovali omítkou, a srovnám ji se zemí, až se obnaží její základy. Spadne a vy skončíte pod ní - tehdy poznáte, že já jsem Hospodin!</verse>
        <verse osisID='Ezek.13.15'>Až se vybouří můj hněv proti té zdi a proti těm, kdo ji omítali, řeknu vám: Zeď je pryč i s těmi svými omítači,</verse>
        <verse osisID='Ezek.13.16'>s izraelskými proroky, kteří prorokovali Jeruzalému a mívali o něm vidění: ‚Jen klid.' - Žádný klid, praví Panovník Hospodin!</verse>
        <verse osisID='Ezek.13.17'>A teď, synu člověčí, se obrať proti dcerám svého lidu, které prorokují své vlastní představy, a prorokuj proti nim.</verse>
        <verse osisID='Ezek.13.18'>Řekni: Tak praví Panovník Hospodin - Běda těm, které šijí pásky pro každé zápěstí a zhotovují čelenky na hlavy všech velikostí, aby lapaly duše do pasti! Myslíte, že můžete hubit můj lid, a svou vlastní duši zachránit?</verse>
        <verse osisID='Ezek.13.19'>Zneuctíváte mě před mým lidem za hrst ječmene a kus žvance! Lžete mému lidu, který poslouchá vaše lži, a tak zabíjíte ty, kdo neměli zemřít, a držíte naživu ty, kdo neměli žít.</verse>
        <verse osisID='Ezek.13.20'>Nuže, tak praví Panovník Hospodin: Hle, jsem proti těm vašim páskám, jimiž lapáte lidi jako ptáky do pasti. Strhám vám je z paží a propustím ty, které jste lapaly jako ptáky do pasti.</verse>
        <verse osisID='Ezek.13.21'>Strhnu vám ty vaše čelenky a svůj lid vysvobodím z vašeho sevření, aby už nebyli vaší kořistí. Tehdy poznáte, že já jsem Hospodin!</verse>
        <verse osisID='Ezek.13.22'>Protože svou lží rmoutíte srdce spravedlivých, ačkoli já je netrápím, a protože povzbuzujete ničemy, aby se neodvrátili od své zlé cesty a mohli žít,</verse>
        <verse osisID='Ezek.13.23'>proto už nebudete mít falešná vidění a nebudete pokračovat ve věštění. Vysvobodím svůj lid z vašeho sevření a poznáte, že já jsem Hospodin."</verse>
      </chapter>
      <chapter osisID='Ezek.14'>
        <verse osisID='Ezek.14.1'>Přišli za mnou někteří ze stařešinů Izraele a posadili se přede mnou.</verse>
        <verse osisID='Ezek.14.2'>Dostal jsem slovo Hospodinovo:</verse>
        <verse osisID='Ezek.14.3'>"Synu člověčí! Tito muži chovají v srdci hnusné modly a stavějí si před oči to, co je vede k špatnosti. Mám snad odpovídat na jejich modlitby?</verse>
        <verse osisID='Ezek.14.4'>Proto k nim promluv a řekni jim: Tak praví Panovník Hospodin - Kdokoli z domu Izraele by v srdci choval hnusné modly a stavěl si před oči to, co ho vede k špatnosti, a přitom by se vypravil za prorokem, já Hospodin mu odpovím, jak za své hnusné modlářství zaslouží.</verse>
        <verse osisID='Ezek.14.5'>Tak přistihnu dům Izraele v jejich smýšlení, v tom, jak se mi všichni odcizili svými hnusnými modlami.</verse>
        <verse osisID='Ezek.14.6'>Proto řekni domu Izraele: Toto praví Panovník Hospodin - Obraťte se! Navraťte se od svých hnusných model a odvraťte tvář ode všech svých ohavností!</verse>
        <verse osisID='Ezek.14.7'>Ano, kdokoli z domu Izraele nebo z přistěhovalců v Izraeli žijících by se ode mě oddělil, takže by v srdci choval hnusné modly a stavěl si před oči to, co ho vede k špatnosti, a přitom by se vypravil za prorokem, aby se mě dotazoval skrze něj, já Hospodin mu odpovím osobně.</verse>
        <verse osisID='Ezek.14.8'>Proti takovému člověku se postavím tváří, udělám z něj výstražné znamení a přísloví a vyvrhnu jej ze svého lidu. Tak poznáte, že já jsem Hospodin.</verse>
        <verse osisID='Ezek.14.9'>Pokud by se prorok zesměšnil tím, že by promluvil, zesměšnil jsem ho já Hospodin. Na takového proroka vztáhnu ruku a vyhladím ho ze svého lidu, Izraele.</verse>
        <verse osisID='Ezek.14.10'>Ponesou svou vinu. Prorok bude vinen právě tak jako ten, kdo se ho přišel ptát.</verse>
        <verse osisID='Ezek.14.11'>Potom už dům Izraele nebude bloudit ode mě pryč a nebudou se už poskvrňovat všemi svými hříchy. Budou mým lidem a já budu jejich Bohem, praví Panovník Hospodin."</verse>
        <verse osisID='Ezek.14.12'>Dostal jsem slovo Hospodinovo:</verse>
        <verse osisID='Ezek.14.13'>"Synu člověčí! Kdyby nějaká země proti mně zhřešila a byla by mi nevěrná, vztáhl bych na ni ruku a odřízl ji od chleba, poslal bych na ni hlad a vyhladil z ní lidi i dobytek,</verse>
        <verse osisID='Ezek.14.14'>pak i kdyby v ní byli tito tři muži: Noe, Daniel a Job, zachránili by svou spravedlností pouze sami sebe, praví Panovník Hospodin.</verse>
        <verse osisID='Ezek.14.15'>Kdybych na tu zemi přivedl dravou zvěř, aby ji hubila, až by z ní byla jen pustina, kterou by kvůli zvěři nikdo nechodil,</verse>
        <verse osisID='Ezek.14.16'>pak - jakože jsem živ, praví Panovník Hospodin - i kdyby v ní byli tito tři muži, nemohli by zachránit ani vlastní syny nebo dcery. Zachránili by pouze sami sebe, ale z té země by byla pustina.</verse>
        <verse osisID='Ezek.14.17'>Kdybych na tu zemi přivedl meč a nechal ho tou zemí procházet, takže bych z ní vyhladil lidi i dobytek,</verse>
        <verse osisID='Ezek.14.18'>pak - jakože jsem živ, praví Panovník Hospodin - i kdyby v ní byli tito tři muži, nemohli by zachránit ani vlastní syny a dcery. Zachránili by pouze sami sebe.</verse>
        <verse osisID='Ezek.14.19'>Kdybych na tu zemi poslal mor a vylil na ni svůj hněv až do krve, takže bych z ní vyhladil lidi i dobytek,</verse>
        <verse osisID='Ezek.14.20'>pak - jakože jsem živ, praví Panovník Hospodin - i kdyby v ní byli Noe, Daniel a Job, nemohli by zachránit ani vlastního syna nebo dceru. Zachránili by svou spravedlností pouze sami sebe.</verse>
        <verse osisID='Ezek.14.21'>Nuže, tak praví Panovník Hospodin: Co teprve, až na Jeruzalém pošlu své čtyři kruté soudy - meč, hlad, dravou zvěř a mor - abych z něj vyhladil lidi i dobytek!</verse>
        <verse osisID='Ezek.14.22'>Přesto v něm ale zůstane hrstka přeživších, kteří odtud vyvedou své syny a dcery. Hle - už k vám přicházejí! Až uvidíte jejich způsoby a jejich skutky, dojdete útěchy po tom neštěstí, které jsem uvedl na Jeruzalém - po všem tom neštěstí, které jsem na něj uvedl.</verse>
        <verse osisID='Ezek.14.23'>Až uvidíte jejich způsoby a jejich skutky, dojdete díky nim úlevy, neboť poznáte, že nic z toho, co jsem v tom městě učinil, nebylo bez příčiny, praví Panovník Hospodin."</verse>
      </chapter>
      <chapter osisID='Ezek.15'>
        <verse osisID='Ezek.15.1'>Dostal jsem slovo Hospodinovo:</verse>
        <verse osisID='Ezek.15.2'>"Synu člověčí! Co je dřevo vinné révy oproti stromům? Co je její ratolest oproti všem lesům?</verse>
        <verse osisID='Ezek.15.3'>Dá se z jejího dřeva něco užitečného vyrobit? Udělají z něj aspoň kolík, na který se dá něco zavěsit?</verse>
        <verse osisID='Ezek.15.4'>Hle - hází se do ohně ke spálení. Shoří oba jeho konce a i střed ohoří. K jakému užitku se dá použít?</verse>
        <verse osisID='Ezek.15.5'>Hle - ani když bylo celé, nedalo se z něj nic vyrobit. Co teprve, když je ohořelé a spálené! K čemu se ještě dá použít?</verse>
        <verse osisID='Ezek.15.6'>Nuže, tak praví Panovník Hospodin: Jako jsem oproti lesním stromům zanechal dřevo vinné révy ohni ke spálení, stejně tak zanechám i obyvatele Jeruzaléma.</verse>
        <verse osisID='Ezek.15.7'>Postavím se proti nim tváří. I když se z ohně vynořili, oheň je stráví. Tehdy poznáte, že já jsem Hospodin - až se proti nim postavím tváří.</verse>
        <verse osisID='Ezek.15.8'>Tu zemi zpustoším za to, jak hrozně mi byli nevěrní, praví Panovník Hospodin."</verse>
      </chapter>
      <chapter osisID='Ezek.16'>
        <verse osisID='Ezek.16.1'>Dostal jsem slovo Hospodinovo:</verse>
        <verse osisID='Ezek.16.2'>"Synu člověčí, ukaž Jeruzalému, jak je ohavný!</verse>
        <verse osisID='Ezek.16.3'>Řekni: Toto praví Panovník Hospodin Jeruzalému - Původem i rodem jsi Kananejka, tvůj otec byl Emorejec a matka Chetejka.</verse>
        <verse osisID='Ezek.16.4'>A tvoje narození? Tenkrát, když ses narodila, tvá pupeční šňůra nebyla odříznuta, nebylas vodou do čista omyta, solí jsi nebyla ošetřena ani plenkami zavinuta jsi nebyla.</verse>
        <verse osisID='Ezek.16.5'>Nikdo se nad tebou neslitoval, aby pro tebe jedinou z těch věcí ze soucitu udělal. Tenkrát, když ses narodila, pohodili tě někam ven jako odporný odpadek.</verse>
        <verse osisID='Ezek.16.6'>Šel jsem okolo a uviděl tě, jak se tam zmítáš v krvi. Jak jsi tam ležela ve vlastní krvi, řekl jsem ti: ‚Žij!' Jak jsi tam ležela ve vlastní krvi, řekl jsem ti: ‚Žij!'</verse>
        <verse osisID='Ezek.16.7'>Nechal jsem tě růst jako sazenici v poli, a tak jsi rostla a dospívala, až ses vyvinula do krásy. Narostla ti ňadra, vyrašilo ochlupení, pořád jsi ale byla nahá a bosá.</verse>
        <verse osisID='Ezek.16.8'>Znovu jsem šel okolo a uviděl tě, a hle - přišel tvůj čas, čas milování. Tehdy jsem tě zahalil cípem svého pláště a přikryl tvoji nahotu. S přísahou jsem se ti zaslíbil, vstoupil jsem s tebou do smlouvy a oddala ses mi, praví Panovník Hospodin.</verse>
        <verse osisID='Ezek.16.9'>Umyl jsem tě vodou, opláchl tě od krve a pomazal tě olejem.</verse>
        <verse osisID='Ezek.16.10'>Oblékl jsem ti vyšívané šaty a obul sandály z jemné kůže, ověnčil jsem tě kmentem a zahalil vzácným závojem.</verse>
        <verse osisID='Ezek.16.11'>Ozdobil jsem tě šperky, na ruce ti dal náramky a náhrdelník na šíji.</verse>
        <verse osisID='Ezek.16.12'>Navlékl jsem ti nosní kroužek, do uší zavěsil náušnice a korunoval jsem tě skvostnou čelenkou.</verse>
        <verse osisID='Ezek.16.13'>Zdobila ses zlatem a stříbrem, nosila šaty z kmentu, vzácných látek a výšivek a jedla pokrmy z jemné mouky s medem a olejem. Stala se z tebe nesmírná krasavice, opravdová královna!</verse>
        <verse osisID='Ezek.16.14'>Tvá dokonalá krása proslula mezi národy díky nádheře, kterou jsem tě ozdobil, praví Panovník Hospodin.</verse>
        <verse osisID='Ezek.16.15'>Ty ses však na tu svou krásu spolehla a ve své proslulosti ses dala do smilstva. Své smilstvo jsi nabízela každému kolemjdoucímu; oddala ses mu.</verse>
        <verse osisID='Ezek.16.16'>Vzala jsi svá roucha a vyparádila jimi obětní výšiny a smilnila jsi na nich tak, že to nemá obdoby.</verse>
        <verse osisID='Ezek.16.17'>Vzala jsi své šperky ze zlata a stříbra, které jsem ti dal, a nadělala sis mužské podobizny, s nimiž jsi smilnila.</verse>
        <verse osisID='Ezek.16.18'>Vzala jsi svá vyšívaná roucha a oblékla je jimi. Můj olej a mé kadidlo jsi přinášela jim.</verse>
        <verse osisID='Ezek.16.19'>Pokrm, jímž jsem tě sytil - jemnou mouku s medem a olejem - jsi přinášela jim, aby voněl před nimi. Tak to bylo! praví Panovník Hospodin.</verse>
        <verse osisID='Ezek.16.20'>Vzala jsi dokonce své syny a dcery, které jsi mi porodila, a obětovala jsi jim je ke strávení! To ti nestačilo smilnit?</verse>
        <verse osisID='Ezek.16.21'>Musela jsi ještě vraždit mé děti? Odevzdávala jsi je jim, nechávala jsi je projít plameny!</verse>
        <verse osisID='Ezek.16.22'>Při všech těch ohavnostech a smilnění sis ani nevzpomněla na mládí, na dny, kdy jsi byla nahá a bosá a zmítala ses v krvi.</verse>
        <verse osisID='Ezek.16.23'>Běda! Běda ti! praví Panovník Hospodin. Kromě všech svých zločinů</verse>
        <verse osisID='Ezek.16.24'>sis na každém plácku rozbalila stánek a pořídila svatyňku.</verse>
        <verse osisID='Ezek.16.25'>Postavila sis svatyňku na každém rohu a zprznila svou krásu. Roztahovala jsi nohy každému kolemjdoucímu a smilnila jsi čím dál víc.</verse>
        <verse osisID='Ezek.16.26'>Smilnila jsi s Egypťany, těmi svými sousedy s naběhlými údy, a smilnila jsi čím dál víc, až jsem se rozezlil!</verse>
        <verse osisID='Ezek.16.27'>Hle - vztáhl jsem na tebe ruku a zmenšil jsem tvé území. Vydal jsem tě libovůli tvých nepřátel, filištínských dcer, které jsi zahanbila svou zvrhlostí.</verse>
        <verse osisID='Ezek.16.28'>Smilnila jsi také s Asyřany, neměla jsi totiž dost; smilnila jsi s nimi, ale neměla jsi dost.</verse>
        <verse osisID='Ezek.16.29'>Smilnila jsi tedy čím dál víc, až ses dostala k Babylonii, té zemi kramářů. Pořád jsi ale neměla ještě dost.</verse>
        <verse osisID='Ezek.16.30'>Zuřím proti tobě! praví Panovník Hospodin. Co všechno to jako nestydatá coura provádíš!</verse>
        <verse osisID='Ezek.16.31'>Rozbalila sis stánek na každém rohu a na každém plácku sis pořídila svatyňku. Narozdíl od coury si ale za to nechceš nechat zaplatit.</verse>
        <verse osisID='Ezek.16.32'>Nevěrnice! Místo svého manžela k sobě bereš cizí!</verse>
        <verse osisID='Ezek.16.33'>Všem courám se za to platí, ale svým milencům platíš ty - uplácíš je, aby za tebou chodili smilnit z celého okolí!</verse>
        <verse osisID='Ezek.16.34'>Ve svém smilstvu se tedy lišíš od coury. Lišíš se tím, že o tvé služby nikdo nestojí, a tak neplatí oni tobě, ale ty jim.</verse>
        <verse osisID='Ezek.16.35'>Proto slyš slovo Hospodinovo, ty couro!</verse>
        <verse osisID='Ezek.16.36'>Tak praví Panovník Hospodin: Protože ses celá potřísněná smilstvem obnažovala před všemi svými milenci, před všemi svými ohavnými modlami, a protožes jim obětovala krev svých dětí,</verse>
        <verse osisID='Ezek.16.37'>hle - já shromáždím všechny tvé milence, s nimiž ses těšila, ať už jsi je milovala, anebo nenáviděla. Shromáždím je proti tobě z celého okolí a obnažím tě před nimi, aby tě viděli v celé tvé nahotě.</verse>
        <verse osisID='Ezek.16.38'>Budu tě soudit, jako se soudí cizoložnice a vražedkyně. Vydám tě krvavé pomstě vášnivého hněvu.</verse>
        <verse osisID='Ezek.16.39'>Vydám tě do jejich rukou, aby zbořili tvé stánky a zničili tvé svatyňky. Strhají z tebe šaty, seberou ti šperky a nechají tě nahou a bosou.</verse>
        <verse osisID='Ezek.16.40'>Přivedou na tebe dav, aby tě kamenovali a probodali meči.</verse>
        <verse osisID='Ezek.16.41'>Tvé domy vypálí a před očima mnoha žen tě popraví. Tak skoncuji s tvým smilněním - už žádní zaplacení milenci!</verse>
        <verse osisID='Ezek.16.42'>Tehdy se můj hněv proti tobě vybouří a má žárlivost se utiší; tehdy se uklidním a nechám zuření.</verse>
        <verse osisID='Ezek.16.43'>Protože sis ani nevzpomněla na dny svého mládí a pobuřovala jsi mě tím vším, hle - já ti ty tvé způsoby odplatím, praví Panovník Hospodin! Copak jsi ve všech svých ohavnostech nedospěla k zvrhlosti?</verse>
        <verse osisID='Ezek.16.44'>Každý, kdo mluví v příslovích, o tobě prohlásí: ‚Jaká matka, taková dcera!'</verse>
        <verse osisID='Ezek.16.45'>Jsi dcerou své matky, která nesnáší svého muže i děti. Jsi sestrou svých sester, které nesnášejí své muže i děti. Vaše matka byla Chetejka a váš otec Emorejec.</verse>
        <verse osisID='Ezek.16.46'>Tvá starší sestra Samaří bydlela se svými dcerami po tvé levici, po tvé pravici pak tvá mladší sestra Sodoma se svými dcerami.</verse>
        <verse osisID='Ezek.16.47'>Copak ses neřídila jejich způsoby? Nepáchala jsi jejich ohavnosti? Jako by to ale nebylo vůbec nic, zkazila ses v každém ohledu ještě víc než ony!</verse>
        <verse osisID='Ezek.16.48'>Jakože jsem živ, praví Panovník Hospodin, ani tvá sestra Sodoma se svými dcerami nepáchala, co pácháš ty se svými dcerami.</verse>
        <verse osisID='Ezek.16.49'>Hle, toto byla vina tvé sestry Sodomy: pýcha, sytost a klidné pohodlí, které užívala se svými dcerami, aniž pomohla chudým a ubohým.</verse>
        <verse osisID='Ezek.16.50'>Naopak, chovaly se povýšeně a jednaly přede mnou ohavně, a proto jsem je odstranil, jak jsi sama viděla.</verse>
        <verse osisID='Ezek.16.51'>Samaří přitom nehřešila ani z poloviny jako ty! Ve srovnání s nimi ses chovala tak ohavně, že tvé sestry díky všem tvým ohavnostem vypadají nevinně.</verse>
        <verse osisID='Ezek.16.52'>Styď se - vždyť jsi tím svým sestrám poskytla omluvu! Hřešila jsi mnohem ohavněji než ony, takže teď vypadají vedle tebe nevinně. Styď se a hanbi se, neboť tvé sestry díky tobě vypadají nevinně!</verse>
        <verse osisID='Ezek.16.53'>Změním jejich úděl, úděl Sodomy a jejích dcer i úděl Samaří a jejích dcer. Zároveň ale změním i tvůj úděl,</verse>
        <verse osisID='Ezek.16.54'>aby ses musela stydět a hanbit za všechno, co jsi spáchala - vždyť je to pro tvé sestry útěcha!</verse>
        <verse osisID='Ezek.16.55'>Tvé sestry, Sodoma se svými dcerami a Samaří se svými dcerami, budou znovu tím, čím bývaly kdysi. Ale i ty se svými dcerami budeš znovu tím, čím jsi byla kdysi.</verse>
        <verse osisID='Ezek.16.56'>Copak sis v dobách své pýchy nebrala svou sestru Sodomu do úst jako přísloví,</verse>
        <verse osisID='Ezek.16.57'>než došlo k odhalení tvé vlastní špatnosti? Teď se ti ale vysmívají Edomky i Filištínky a všechny jejich sousedky - pohrdají tebou všichni v okolí!</verse>
        <verse osisID='Ezek.16.58'>Poneseš následky svých ohavných zvrhlostí, praví Hospodin.</verse>
        <verse osisID='Ezek.16.59'>Toto praví Panovník Hospodin: Zachovám se k tobě podle toho, jak ses chovala, neboť jsi pohrdla mou přísahou a smlouvu jsi zrušila.</verse>
        <verse osisID='Ezek.16.60'>Budu však pamatovat na svou smlouvu s tebou ze dnů tvého mládí a uzavřu s tebou smlouvu věčnou.</verse>
        <verse osisID='Ezek.16.61'>Tehdy si vzpomeneš na své způsoby a budeš se stydět, až vezmu tvé starší i mladší sestry a dám ti je za dcery, i když to nebylo součástí tvé smlouvy.</verse>
        <verse osisID='Ezek.16.62'>Uzavřu s tebou svoji smlouvu a poznáš, že já jsem Hospodin.</verse>
        <verse osisID='Ezek.16.63'>Tehdy se rozpomeneš a zastydíš a samou hanbou ani neotevřeš ústa, až tě očistím od všeho, co jsi páchala, praví Panovník Hospodin."</verse>
      </chapter>
      <chapter osisID='Ezek.17'>
        <verse osisID='Ezek.17.1'>Dostal jsem slovo Hospodinovo:</verse>
        <verse osisID='Ezek.17.2'>"Synu člověčí, dej domu Izraele hádanku, pověz mu podobenství</verse>
        <verse osisID='Ezek.17.3'>a řekni: Tak praví Panovník Hospodin - Mohutný orel s mohutnými křídly, dlouhými brky a hustým, sytě zbarveným peřím přilétl na Libanon a vzal vrcholek cedru.</verse>
        <verse osisID='Ezek.17.4'>Utrhl výhonek z jeho špičky a odnesl do kupecké země, kde ho položil ve městě obchodníků.</verse>
        <verse osisID='Ezek.17.5'>Potom vzal semeno z té země a zasel do úrodné půdy, jak vrbový proutek je zasadil pěkně u vody.</verse>
        <verse osisID='Ezek.17.6'>Když potom vzešlo, byla z něj nevysoká vinoucí se réva. Své ratolesti obracela k němu a zapouštěla kořeny. Semínko se tak stalo révou, z níž vyrostly ratolesti a vyrašily výhonky.</verse>
        <verse osisID='Ezek.17.7'>Vtom se objevil další mohutný orel s mohutnými křídly a hustým peřím. A hle - ta réva obrátila své kořeny ze záhonů, kde byla zasazena, k němu a natahovala k němu své ratolesti, aby ji zavlažil.</verse>
        <verse osisID='Ezek.17.8'>Přitom byla zasazena do dobré půdy pěkně u vody, aby vypouštěla ratolesti, nesla plody a stala se překrásným vínem.</verse>
        <verse osisID='Ezek.17.9'>Řekni: ‚Tak praví Panovník Hospodin - Copak uspěje? Nebude vyrvána i s kořeny? Copak zbavena plodů neuschne? Neuschnou všechny výhonky, které z ní rašily? Nebude třeba velké síly ani mocné armády, aby byla vyrvána i s kořeny.</verse>
        <verse osisID='Ezek.17.10'>Ano, byla zasazena, ale uspěje? Zasažena východním větrem, neuschne úplně? Na záhonech, kde byla zasazena, tam uschne!'"</verse>
        <verse osisID='Ezek.17.11'>Dostal jsem slovo Hospodinovo:</verse>
        <verse osisID='Ezek.17.12'>"Řekni té bandě vzbouřenců - Nevíte, co to znamená? Řekni - Do Jeruzaléma přitáhl babylonský král, zajal jeho krále i knížata a odvedl je s sebou do Babylonu.</verse>
        <verse osisID='Ezek.17.13'>Potom vzal potomka z královského semene, uzavřel s ním smlouvu a zavázal ho přísahou. Odvedl také přední muže země,</verse>
        <verse osisID='Ezek.17.14'>aby to království srazil tak, aby se už samo nezvedlo a muselo dodržovat jeho smlouvu, aby obstálo.</verse>
        <verse osisID='Ezek.17.15'>Ten král se ale proti němu vzbouřil. Vyslal své posly do Egypta žádat o koně a o veliké vojsko. Ale copak uspěje? Když provedl toto všechno, unikne odplatě? Když porušil smlouvu, copak unikne?</verse>
        <verse osisID='Ezek.17.16'>Jakože jsem živ, praví Panovník Hospodin, zemře v Babylonu, v zemi toho krále, který jej ustanovil králem a jehož přísahou pohrdl a jehož smlouvu porušil.</verse>
        <verse osisID='Ezek.17.17'>Farao mu se svým mocným a početným vojskem nepomůže ve válce, až babylonský král navrší násep a vybuduje valy, aby vyhladil mnoho lidí.</verse>
        <verse osisID='Ezek.17.18'>Pohrdl přece přísahou, porušil smlouvu! Ano, dal sice ruku, ale provedl toto vše. Neunikne odplatě.</verse>
        <verse osisID='Ezek.17.19'>Nuže, tak praví Panovník Hospodin: Jakože jsem živ, obrátím na jeho hlavu, že pohrdl mou přísahou a porušil mou smlouvu!</verse>
        <verse osisID='Ezek.17.20'>Nastražím na něj svoji past a uvázne v mé síti. Odvedu ho do Babylonu a tam ho budu soudit za to, jak mi byl nevěrný.</verse>
        <verse osisID='Ezek.17.21'>Nejlepší vojáci z celého jeho vojska padnou mečem a ti, kdo zůstanou, budou rozehnáni do všech stran. Tehdy poznáte, že já Hospodin jsem promluvil.</verse>
        <verse osisID='Ezek.17.22'>Tak praví Panovník Hospodin: Já vezmu snítku ze samé špičky cedru, útlou ratolest vytrhnu z jeho koruny a na vysoké strmé hoře si ji zasadím,</verse>
        <verse osisID='Ezek.17.23'>zasadím ji na vznešené hoře Izraele. Vypustí ratolesti, vydá plody a bude cedrem překrásným, ve kterém se všichni ptáci uhnízdí a všichni najdou stín pod jeho větvemi.</verse>
        <verse osisID='Ezek.17.24'>Všechny stromy v kraji tehdy poznají, že já jsem Hospodin: Já snižuji strom vysoký a nízký zvyšuji, zelený strom nechám usychat a suchý rozkvétat. To říkám já Hospodin; já to učiním."</verse>
      </chapter>
      <chapter osisID='Ezek.18'>
        <verse osisID='Ezek.18.1'>Dostal jsem slovo Hospodinovo:</verse>
        <verse osisID='Ezek.18.2'>"Co je to s vámi, že o izraelské zemi říkáte toto přísloví: ‚Rodiče jedli trpké hrozny a dětem trnou zuby'?</verse>
        <verse osisID='Ezek.18.3'>Jakože jsem živ, praví Panovník Hospodin, to přísloví už v Izraeli říkat nebudete.</verse>
        <verse osisID='Ezek.18.4'>Hle - mně patří všechny životy, jak život rodičů, tak život dětí! Životem zaplatí ten, kdo hřeší.</verse>
        <verse osisID='Ezek.18.5'>Někdo je třeba spravedlivý a jedná poctivě a spravedlivě:</verse>
        <verse osisID='Ezek.18.6'>Nehoduje v náhorních svatyních, k modlám izraelského domu nevzhlíží, manželku svého bližního nezneuctí, nepřiblíží se k ženě, dokud krvácí,</verse>
        <verse osisID='Ezek.18.7'>nikomu nechce ublížit, vrací dlužníkovi, co zastavil, nepřivlastňuje si, co mu nepatří, dělí se o chléb s hladovým a dává šaty nahým,</verse>
        <verse osisID='Ezek.18.8'>nepůjčuje jako lichváři a nevymáhá úroky, odvrací ruku od křivdy a lidi správně rozsoudí,</verse>
        <verse osisID='Ezek.18.9'>řídí se mými pravidly a věrně dodržuje mé zákony. Takový člověk je spravedlivý, takový jistě bude žít, praví Panovník Hospodin.</verse>
        <verse osisID='Ezek.18.10'>Zplodí však třeba zločince a vraha, který provádí cokoli z těch věcí,</verse>
        <verse osisID='Ezek.18.11'>kterých se on sám varoval: Hoduje v náhorních svatyních, manželku svého bližního zneuctí,</verse>
        <verse osisID='Ezek.18.12'>ubližuje chudým a ubohým, přivlastňuje si, co mu nepatří, nevrací, co vzal do zástavy, upírá oči na modly, páchá ohavnosti,</verse>
        <verse osisID='Ezek.18.13'>půjčuje jako lichváři a vymáhá si úroky. Takový má snad žít? Nikoli! Za všechny ohavnosti, které prováděl, jistě zemře; jeho krev ulpí na něm.</verse>
        <verse osisID='Ezek.18.14'>Třeba však zplodí syna, který vidí všechny hříchy, které jeho otec páchá, prohlédne a začne jednat jinak:</verse>
        <verse osisID='Ezek.18.15'>Nehoduje v náhorních svatyních, k modlám izraelského domu nevzhlíží, manželku svého bližního nezneuctí,</verse>
        <verse osisID='Ezek.18.16'>nikomu nechce ublížit, nebere nic do zástavy, nepřivlastňuje si, co mu nepatří, dělí se o chléb s hladovým a dává šaty nahým,</verse>
        <verse osisID='Ezek.18.17'>vyhýbá se tomu, aby chudým ublížil, nepůjčuje jako lichváři a nevymáhá úroky, plní mé zákony a řídí se mými pravidly. Takový nezemře za otcovy viny - takový jistě bude žít!</verse>
        <verse osisID='Ezek.18.18'>Jeho otec však zemře za své viny, protože působil příkoří, okrádal bratra a prováděl mezi svým lidem špatnosti.</verse>
        <verse osisID='Ezek.18.19'>Vy ale říkáte: ‚Jak to, že syn nenese otcovy viny?' - Jestliže ten syn jednal poctivě a spravedlivě, dodržoval má pravidla a plnil je, takový jistě bude žít.</verse>
        <verse osisID='Ezek.18.20'>Životem zaplatí ten, kdo hřeší. Syn neponese otcovy viny a otec neponese viny synovy. Spravedlivému se bude počítat jeho spravedlnost a ničemovi jeho ničemnost.</verse>
        <verse osisID='Ezek.18.21'>Když se však ničema odvrátí ode všech hříchů, jichž se dopustil, bude dodržovat všechna má pravidla a jednat poctivě a spravedlivě - takový nezemře, takový jistě bude žít!</verse>
        <verse osisID='Ezek.18.22'>Žádné hříchy, jichž se dopustil, mu nebudou připomínány. Protože jednal spravedlivě, bude žít.</verse>
        <verse osisID='Ezek.18.23'>Mám snad zalíbení ve smrti ničemy? praví Panovník Hospodin. Nechci snad raději, aby se od svých cest odvrátil a žil?</verse>
        <verse osisID='Ezek.18.24'>Když se však spravedlivý odvrátí od své spravedlnosti a bude jako ničema páchat bezpráví a provádět všemožné ohavnosti - má snad žít? Žádné spravedlivé skutky, které konal, nebudou vzpomenuty. Zemře za to, jak byl nevěrný, za hřích, kterého se dopustil.</verse>
        <verse osisID='Ezek.18.25'>Vy ale říkáte: ‚Hospodin je ve svém jednání vrtkavý.' Poslyš, dome izraelský: Já že jsem ve svém jednání vrtkavý? Nejste to spíše vy, kdo je vrtkavý ve svém jednání?</verse>
        <verse osisID='Ezek.18.26'>Když se spravedlivý odvrátí od své spravedlnosti a páchá bezpráví, musí zemřít. Zemře kvůli bezpráví, jehož se dopustil.</verse>
        <verse osisID='Ezek.18.27'>Když se ničema odvrátí od své ničemnosti a jedná poctivě a spravedlivě, zachrání se a bude žít.</verse>
        <verse osisID='Ezek.18.28'>Prohlédl a odvrátil se ode všech hříchů, jichž se dopustil - takový nezemře, takový jistě bude žít.</verse>
        <verse osisID='Ezek.18.29'>Dům Izraele však říká: ‚Hospodin je ve svém jednání vrtkavý.' Já že jsem ve svém jednání vrtkavý, dome izraelský? Nejste to spíše vy, kdo je vrtkavý ve svém jednání?</verse>
        <verse osisID='Ezek.18.30'>Proto vás budu soudit, dome Izraele, každého podle jeho jednání, praví Panovník Hospodin. Obraťte se! Odvrhněte všechny své hříchy, ať vás ta vina nezničí!</verse>
        <verse osisID='Ezek.18.31'>Odhoďte všechny hříchy, které jste páchali, a získejte nové srdce a nového ducha. Proč máte umírat, dome izraelský?</verse>
        <verse osisID='Ezek.18.32'>Nemám zalíbení ve smrti umírajících, praví Panovník Hospodin. Obraťte se a žijte!"</verse>
      </chapter>
      <chapter osisID='Ezek.19'>
        <verse osisID='Ezek.19.1'>"Zpívej žalozpěv nad izraelskými vládci,</verse>
        <verse osisID='Ezek.19.2'>zpívej: Kdo byla tvá matka? Lvice mezi lvy! Léhala mezi šelmami se svými lvíčaty.</verse>
        <verse osisID='Ezek.19.3'>Když odchovala jedno z nich, dravý lev se z něho stal. Trhat kořist se naučil, i lidi požíral!</verse>
        <verse osisID='Ezek.19.4'>Když o něm uslyšeli mezi národy, ulovili ho do pasti; za háky ho do Egypta odvlekli.</verse>
        <verse osisID='Ezek.19.5'>Když lvice viděla, že se nedočká, její naděje že zhynula, vzala jiné ze svých lvíčat, udělala z něj dravého lva.</verse>
        <verse osisID='Ezek.19.6'>Vykračoval si mezi šelmami, dravý lev se z něho stal. Trhat kořist se naučil, i lidi požíral!</verse>
        <verse osisID='Ezek.19.7'>Jejich pevnosti bořil a pustošil jejich města. Země i všichni, kdo žili v ní, se děsili, když řval.</verse>
        <verse osisID='Ezek.19.8'>Z národů se pak na něj vypravili, ze zemí v celém okolí. Roztáhli na něj svoji síť, ulovili ho do pasti.</verse>
        <verse osisID='Ezek.19.9'>Za háky do klece ho dovlekli, k babylonskému králi přivedli a uvrhli do vězení, aby už neznělo jeho řvaní nad izraelskými horami.</verse>
        <verse osisID='Ezek.19.10'>Tvá matka jak réva na tvé vinici zasazená byla u vody, plodná a s množstvím ratolestí dík dostatku vody.</verse>
        <verse osisID='Ezek.19.11'>Vyrostly na ní silné větve vhodné pro žezla vladařů, tyčila se vysoko nad porostem, nápadná výškou a hustou korunou.</verse>
        <verse osisID='Ezek.19.12'>Zuřivě však byla vyvrácena, k zemi sražena! Východní vítr ji vysušil, její plody byly servány, její silné větve uschly a pohltily je plameny.</verse>
        <verse osisID='Ezek.19.13'>Teď je přesazena do pouště, do země suché a vyprahlé.</verse>
        <verse osisID='Ezek.19.14'>Z jejích větví vyšlehl oheň a její plody pohltil. Nezůstala jí žádná silná větev vhodná pro žezlo vladaře. Toto je žalozpěv a je určen k truchlení."</verse>
      </chapter>
      <chapter osisID='Ezek.20'>
        <verse osisID='Ezek.20.1'>Desátého dne pátého měsíce sedmého roku se někteří ze stařešinů Izraele přišli dotazovat Hospodina a posadili se přede mnou.</verse>
        <verse osisID='Ezek.20.2'>Dostal jsem slovo Hospodinovo:</verse>
        <verse osisID='Ezek.20.3'>"Synu člověčí, řekni izraelským stařešinům toto: Tak praví Panovník Hospodin - Vy že se přicházíte se mnou radit? Jakože jsem živ, nebudu odpovídat na vaše modlitby, praví Panovník Hospodin!</verse>
        <verse osisID='Ezek.20.4'>Obviň je, synu člověčí, jen je obviň. Pověz jim, jaké ohavnosti páchali jejich otcové.</verse>
        <verse osisID='Ezek.20.5'>Řekni jim: Tak praví Panovník Hospodin - V den, kdy jsem vyvolil Izrael, složil jsem přísahu potomstvu Jákobova domu a dal jsem se jim poznat v Egyptě. Přísahal jsem jim se slovy: Já jsem Hospodin, váš Bůh.</verse>
        <verse osisID='Ezek.20.6'>V ten den jsem přísahal, že je vyvedu z Egypta do země, kterou jsem pro ně vyhledal, do země oplývající mlékem a medem, do země nejkrásnější ze všech.</verse>
        <verse osisID='Ezek.20.7'>Řekl jsem jim: Zahoďte každý ty nechutné obrazy, ke kterým upíráte oči, a neposkvrňujte se egyptskými modlami! Já jsem Hospodin, váš Bůh.</verse>
        <verse osisID='Ezek.20.8'>Oni se ale proti mně vzbouřili a nechtěli mě poslouchat. Nezahodili ty nechutné obrazy, ke kterým upírali oči, a neopustili egyptské modly. Řekl jsem si tedy, že na ně vyliji svůj hněv, že proti nim vybuchnu rozhořčením v Egyptě.</verse>
        <verse osisID='Ezek.20.9'>Kvůli svému jménu jsem je ale z Egypta vyvedl. Udělal jsem to, aby mé jméno nebylo zneváženo v očích národů, mezi nimiž bydleli a před jejichž očima jsem se jim dal poznat.</verse>
        <verse osisID='Ezek.20.10'>Vyvedl jsem je tedy z Egypta a přivedl je na poušť.</verse>
        <verse osisID='Ezek.20.11'>Dal jsem jim svá pravidla a oznámil jim své zákony (které kdo plní, díky nim bude žít).</verse>
        <verse osisID='Ezek.20.12'>Dal jsem jim také své soboty, aby byly znamením mezi mnou a jimi, aby věděli, že já jsem Hospodin, jejich Posvětitel.</verse>
        <verse osisID='Ezek.20.13'>Dům Izraele se ale na poušti proti mně vzbouřil. Neřídili se mými pravidly, zavrhli mé zákony (které kdo plní, díky nim bude žít) a velmi znesvěcovali mé soboty. Řekl jsem si tedy, že na ně na poušti vyliji svůj hněv, že s nimi skoncuji.</verse>
        <verse osisID='Ezek.20.14'>Kvůli svému jménu jsem se ale postaral, aby nebylo zneváženo v očích národů, před jejichž očima jsem je vyvedl.</verse>
        <verse osisID='Ezek.20.15'>Na oné poušti jsem jim však také přísahal, že je neuvedu do země, kterou jsem jim dal, do země oplývající mlékem a medem, do země nejkrásnější ze všech,</verse>
        <verse osisID='Ezek.20.16'>protože zavrhli mé zákony, neřídili se mými pravidly a znesvěcovali mé soboty, neboť v srdcích následovali své hnusné modly.</verse>
        <verse osisID='Ezek.20.17'>Přesto mi bylo líto je zničit, a tak jsem s nimi na té poušti neskoncoval.</verse>
        <verse osisID='Ezek.20.18'>Jejich synům jsem na poušti řekl: Neřiďte se pravidly svých otců, nedodržujte jejich zákony a neposkvrňujte se jejich modlami!</verse>
        <verse osisID='Ezek.20.19'>Já jsem Hospodin, váš Bůh. Řiďte se mými pravidly, dodržujte mé zákony a jednejte podle nich.</verse>
        <verse osisID='Ezek.20.20'>Svěťte mé soboty, ať jsou znamením mezi mnou a vámi, abyste věděli, že já jsem Hospodin, váš Bůh.</verse>
        <verse osisID='Ezek.20.21'>I tito synové se ale proti mně vzbouřili. Neřídili se mými pravidly, nedodržovali mé zákony, nejednali podle nich (ačkoli kdo je plní, díky nim bude žít) a znesvěcovali mé soboty. Řekl jsem si tedy, že na ně na poušti vyliji svůj hněv.</verse>
        <verse osisID='Ezek.20.22'>Kvůli svému jménu jsem ale svou ruku zadržel, aby mé jméno nebylo zneváženo v očích národů, před jejichž očima jsem je vyvedl.</verse>
        <verse osisID='Ezek.20.23'>Na oné poušti jsem jim však také přísahal, že je rozptýlím mezi národy a rozpráším je po zemích,</verse>
        <verse osisID='Ezek.20.24'>protože neplnili mé zákony, má pravidla zavrhli, znesvěcovali mé soboty a upírali oči k modlám svých otců.</verse>
        <verse osisID='Ezek.20.25'>Dal jsem jim tedy nedobrá pravidla a zákony, které jim život nedají.</verse>
        <verse osisID='Ezek.20.26'>Nechal jsem je, aby se poskvrnili svými obětními dary, když nechávali všechny své prvorozené projít plameny. To abych je naplnil zděšením, aby poznali, že já jsem Hospodin.</verse>
        <verse osisID='Ezek.20.27'>Proto, synu člověčí, mluv k domu Izraele a řekni jim: Tak praví Panovník Hospodin - Vaši otcové mě dále hanobili tím, jak mi byli nevěrní.</verse>
        <verse osisID='Ezek.20.28'>Přivedl jsem je do země, o níž jsem přísahal, že jim ji dám. Jenže oni, jakmile tam uviděli kdejaké vyšší návrší a kdejaký zelenající se strom, už tam obětovali ty své oběti a přinášeli tam své urážlivé dary, podkuřovali jim vůněmi a vylévali úlitby.</verse>
        <verse osisID='Ezek.20.29'>Ptal jsem se: K jaké výšině to šplháte? (Až dodneška se jí říká Báma, Výšina.)</verse>
        <verse osisID='Ezek.20.30'>Proto řekni domu Izraele: Tak praví Panovník Hospodin - Když se poskvrňujete tak jako vaši otcové tím, že smilníte s jejich nechutnými obrazy,</verse>
        <verse osisID='Ezek.20.31'>když se až dodnes poskvrňujete tím, že všem těm svým hnusným modlám darujete své děti, které necháváte projít plameny, to mám snad odpovídat na vaše modlitby, dome izraelský? Jakože jsem živ, praví Panovník Hospodin, už vás nevyslyším!"</verse>
        <verse osisID='Ezek.20.32'>"Říkáte: ‚Chceme být jako jiné národy, jako kmeny všech zemí - chceme uctívat dřevo a kamení.' Co jste si usmyslili, se ale nikdy nestane.</verse>
        <verse osisID='Ezek.20.33'>Jakože jsem živ, praví Panovník Hospodin, budu vám kralovat v kypícím hněvu, pevnou rukou a napřaženou paží.</verse>
        <verse osisID='Ezek.20.34'>V kypícím hněvu vás pevnou rukou a napřaženou paží vyvedu z národů a shromáždím ze zemí, do nichž jste byli zahnáni.</verse>
        <verse osisID='Ezek.20.35'>Přivedu vás na poušť národů a budu vás tam soudit tváří v tvář.</verse>
        <verse osisID='Ezek.20.36'>Jako jsem soudil vaše otce na poušti Egypta, tak budu soudit vás, praví Panovník Hospodin.</verse>
        <verse osisID='Ezek.20.37'>Nechám vás procházet pod pastýřskou holí a přivedu vás do svazku smlouvy.</verse>
        <verse osisID='Ezek.20.38'>Vzbouřence a zrádce mezi vámi vytřídím; vyvedu je ze země, ve které pobývali, na izraelskou půdu ale nevkročí. Tak poznáte, že já jsem Hospodin.</verse>
        <verse osisID='Ezek.20.39'>Nuže, dome Izraele, toto vám praví Panovník Hospodin: Jděte si každý uctívat své hnusné modly! Ale pak, i když mě odmítáte poslouchat, přestanete znesvěcovat mé svaté jméno svými obětními dary a hnusnými modlami.</verse>
        <verse osisID='Ezek.20.40'>Ano, celý dům Izraele mi bude sloužit na mé svaté hoře, na vysoké hoře Izraele, praví Panovník Hospodin. Každý z nich se vrátí zpět do vlasti a tam si je oblíbím. Tam budu stát o vaše oběti a vybrané dary ze všeho, co jste zasvětili.</verse>
        <verse osisID='Ezek.20.41'>Až vás vyvedu z národů a shromáždím ze zemí, do nichž jste byli zahnáni, oblíbím si vás jako příjemnou vůni a prokážu na vás svou svatost před očima národů.</verse>
        <verse osisID='Ezek.20.42'>Tehdy poznáte, že já jsem Hospodin - až vás přivedu na půdu Izraele, do země, o níž jsem přísahal, že ji dám vašim otcům.</verse>
        <verse osisID='Ezek.20.43'>Tam si vzpomenete na své způsoby, na všechny skutky, kterými jste se poskvrňovali, a kvůli všemu tomu zlu, které jste páchali, se budete sami sobě ošklivit.</verse>
        <verse osisID='Ezek.20.44'>Tehdy poznáte, že já jsem Hospodin - až s vámi kvůli svému jménu naložím ne podle vašich zlých způsobů a zkažených skutků, dome Izraele, praví Panovník Hospodin."</verse>
      </chapter>
      <chapter osisID='Ezek.21'>
        <verse osisID='Ezek.21.1'>Dostal jsem slovo Hospodinovo:</verse>
        <verse osisID='Ezek.21.2'>"Synu člověčí, obrať se na jih. Kaž proti jihu a prorokuj proti lesnatému kraji v Negevu.</verse>
        <verse osisID='Ezek.21.3'>Řekni negevskému lesu: Slyš slovo Hospodinovo. Tak praví Panovník Hospodin: Hle - zažehnu v tobě oheň a ten v tobě spálí každý strom, ať zelený či suchý. Ten planoucí plamen nezhasne a ožehne všechny tváře od jihu až na sever.</verse>
        <verse osisID='Ezek.21.4'>Všichni lidé tehdy uvidí, že jsem ten neuhasitelný oheň zažehl já Hospodin."</verse>
        <verse osisID='Ezek.21.5'>Tehdy jsem zvolal: "Ach ne, Hospodine, Pane můj! Už tak o mně říkají: ‚Vykládá jen samé hádanky.'"</verse>
        <verse osisID='Ezek.21.6'>Dostal jsem slovo Hospodinovo:</verse>
        <verse osisID='Ezek.21.7'>"Synu člověčí, obrať se proti Jeruzalému. Kaž proti jeho svatyni a prorokuj proti izraelské zemi.</verse>
        <verse osisID='Ezek.21.8'>Řekni izraelské zemi: Tak praví Hospodin. Hle - jsem proti tobě! Vytasím svůj meč z pochvy a vyhladím z tebe spravedlivé i ničemné.</verse>
        <verse osisID='Ezek.21.9'>Chci vyhladit spravedlivé i ničemné, a tak vytasím svůj meč z pochvy proti všem od jihu až na sever.</verse>
        <verse osisID='Ezek.21.10'>Tehdy všichni lidé poznají, že já Hospodin jsem tasil z pochvy meč a nevrátí se zpět.</verse>
        <verse osisID='Ezek.21.11'>Vzdychej, synu člověčí. Vzdychej jim před očima jako člověk zdrcený trpkým zármutkem.</verse>
        <verse osisID='Ezek.21.12'>Až se tě zeptají: ‚Nad čím tak vzdycháš?' odpovíš: ‚Nad zprávou, která přichází.' Tehdy se v každém zastaví srdce, ochabnou všechny ruce, každý člověk ztratí dech a každé stehno bude zmáčené. Hle - už to přichází, už se to děje, praví Panovník Hospodin!"</verse>
        <verse osisID='Ezek.21.13'>Dostal jsem slovo Hospodinovo:</verse>
        <verse osisID='Ezek.21.14'>"Prorokuj, synu člověčí. Řekni - Tak praví Panovník: Meč, meč! Naostřený, jen se leskne,</verse>
        <verse osisID='Ezek.21.15'>naostřený k porážce, lesk má jako blesk! Nejásejme nad žezlem ‚mého syna'. Ten meč se i všem stromům vysmívá.</verse>
        <verse osisID='Ezek.21.16'>Už je naleštěn a padne do dlaně, ostrý a vyleštěný meč - jen ho podat ruce katově!</verse>
        <verse osisID='Ezek.21.17'>Kvílej a křič, synu člověčí, neboť udeří na můj lid i na všechny, kdo vládnou Izraeli. Ti budou předhozeni meči a s nimi i můj lid. Bij se do hrudi nad tím neštěstím!</verse>
        <verse osisID='Ezek.21.18'>Ano, je to zkouška. Co když ale z toho směšného žezla nic nezbude? praví Panovník Hospodin.</verse>
        <verse osisID='Ezek.21.19'>Prorokuj, synu člověčí, a tleskni do dlaní: Ten meč sekne tam a sem a potřetí, meč hrozných jatek, meč vraždění! Už krouží kolem nich,</verse>
        <verse osisID='Ezek.21.20'>aby plnil srdce zděšením, aby se mnozí hroutili. Proti každé z jejich bran jsem postavil meč na jatka - ach ne, už je vyleštěn, nabroušen, aby zabíjel!</verse>
        <verse osisID='Ezek.21.21'>Rubej zprava, sekej zleva, kamkoli se podíváš.</verse>
        <verse osisID='Ezek.21.22'>Já sám budu takto tleskat do dlaní, než se můj hněv utiší! To říkám já Hospodin."</verse>
        <verse osisID='Ezek.21.23'>Dostal jsem slovo Hospodinovo:</verse>
        <verse osisID='Ezek.21.24'>"Synu člověčí, vyznač dvě cesty, kterými půjde meč babylonského krále. Obě vyjdou ze stejné země. Vyrob ukazatel a postav ho na rozcestí před městem.</verse>
        <verse osisID='Ezek.21.25'>Vyznač směr, kterým půjde meč: do Raby Amonců anebo do Judska s opevněným Jeruzalémem.</verse>
        <verse osisID='Ezek.21.26'>Babylonský král se totiž zastaví na křižovatce, kde se obě cesty rozdělují, a bude si žádat znamení. Bude třást šípy, ptát se bůžků a věštit z vnitřností.</verse>
        <verse osisID='Ezek.21.27'>Do pravice mu padne los pro Jeruzalém. Tam má postavit beranidla, dát rozkaz k vraždění, spustit válečný pokřik, postavit beranidla proti branám, navršit násep a vybudovat val.</verse>
        <verse osisID='Ezek.21.28'>Jim to bude připadat jako mylná věštba - vždyť se mu zavázali přísahou! On je však usvědčí z jejího porušení a vezme je do zajetí.</verse>
        <verse osisID='Ezek.21.29'>Nuže, tak praví Panovník Hospodin: Sami se usvědčujete z viny! Ukazuje se, jak jste nevěrní, a všechny vaše skutky zjevují váš hřích. Sami sebe jste usvědčili, a tak budete mocí zajati.</verse>
        <verse osisID='Ezek.21.30'>Vládce Izraele, ty sprostý lotře, nadešel tvůj den, čas zúčtování s tvým zločinem!</verse>
        <verse osisID='Ezek.21.31'>Tak praví Panovník Hospodin: Strhni si turban, sejmi korunu! Nic už nebude jako dřív: Ponížení budou povýšeni a povýšení sníženi.</verse>
        <verse osisID='Ezek.21.32'>Trosky! Trosky! Způsobím trosky jako nikdy dřív, než přijde Ten, jemuž náleží soud a jehož pověřím. Prorokuj, synu člověčí. Řekni: Tak praví Panovník Hospodin ohledně Amonců a jejich posměšků - Meč, meč! Je tasen, aby porážel, vyleštěn je k záhubě, lesk má jako blesk! Měli o tobě falešná vidění a věštili ti lži. Onen meč dopadne sprostým lotrům na šíje - už nadešel jejich den, čas zúčtování s jejich zločinem! Meči, zpět do pochvy! Na místě, kde tě vyrobili, v zemi, z níž pocházíš, tam tě odsoudím. Vyliji na tebe své rozhořčení, zachvátím tě plamenem svého zuření, vydám tě do rukou lidí ukrutných, zkušených v díle záhuby. Staneš se potravou pro plameny, tvá krev bude crčet po zemi, nezůstane po tobě ani památky! To říkám já Hospodin."</verse>
      </chapter>
      <chapter osisID='Ezek.22'>
        <verse osisID='Ezek.22.1'>Dostal jsem slovo Hospodinovo:</verse>
        <verse osisID='Ezek.22.2'>"Obviň, synu člověčí, obviň to město vraždění! Ukaž mu všechny jeho ohavnosti</verse>
        <verse osisID='Ezek.22.3'>a řekni: Tak praví Panovník Hospodin - Ó město, jež proléváním krve přivolává svůj soudný den! Město, jež se pošpiňuje výrobou hnusných model!</verse>
        <verse osisID='Ezek.22.4'>Provinilo ses krví, kterou jsi prolilo, pošpinilo ses modlami, které jsi vyrobilo. Přivolalo jsi svůj soudný den, konec tvých let nadešel. Proto tě vydám potupě mezi pohany a posměchu mezi všemi zeměmi.</verse>
        <verse osisID='Ezek.22.5'>Blízkým i vzdáleným budeš k smíchu, slavné svou nečistotou a množstvím hrůz.</verse>
        <verse osisID='Ezek.22.6'>Pohleď - každý vládce Izraele ve tvých zdech podle svých možností prolévá krev!</verse>
        <verse osisID='Ezek.22.7'>Otci a matce se v tobě zlořečí, přistěhovalci ve tvých zdech se děje příkoří a sirotku a vdově se v tobě ubližuje.</verse>
        <verse osisID='Ezek.22.8'>Pohrdáš tím, co je mi svaté, a znesvěcuješ mé soboty.</verse>
        <verse osisID='Ezek.22.9'>Žijí v tobě krvelační pomlouvači, hodují v tobě na náhorních svatyních a provádějí uprostřed tebe zvrhlosti.</verse>
        <verse osisID='Ezek.22.10'>Synové v tobě obcují s manželkou svého otce a ženy v době svého krvácení jsou v tobě znásilňovány.</verse>
        <verse osisID='Ezek.22.11'>Kdekdo v tobě páchá ohavnost s manželkou svého bližního, tchán przní vlastní snachu a bratr znásilňuje sestru, dceru vlastního otce.</verse>
        <verse osisID='Ezek.22.12'>Berou v tobě úplatek, aby se prolila něčí krev. Bereš lichvářské úroky a chamtivě ubližuješ svým bližním. Na mě však nemyslíš, praví Hospodin.</verse>
        <verse osisID='Ezek.22.13'>Pohleď - tlesknu do dlaní nad tvým mrzkým ziskem a nad krví prolitou uprostřed tebe!</verse>
        <verse osisID='Ezek.22.14'>Zdalipak zůstaneš tak smělé a silné ve dnech, kdy s tebou zúčtuji? To říkám já Hospodin; já to učiním.</verse>
        <verse osisID='Ezek.22.15'>Rozptýlím tě mezi národy, rozpráším tě po zemích a s tvou nečistotou skoncuji.</verse>
        <verse osisID='Ezek.22.16'>V očích národů budeš v opovržení a tehdy poznáš, že já jsem Hospodin."</verse>
        <verse osisID='Ezek.22.17'>Dostal jsem slovo Hospodinovo:</verse>
        <verse osisID='Ezek.22.18'>"Synu člověčí, z domu Izraele se mi stala struska. Všichni jsou odpad mědi, cínu, železa a olova - struska oddělená v peci od stříbra.</verse>
        <verse osisID='Ezek.22.19'>Nuže, tak praví Panovník Hospodin: Protože se z vás všech stala struska, nahrnu vás teď do Jeruzaléma.</verse>
        <verse osisID='Ezek.22.20'>Jako se stříbro s mědí, železem, olovem a cínem hrne do pece, kde se taví rozdmýchaným plamenem, tak vás ve svém zuřivém hněvu nahrnu dovnitř a tam vás nechám roztavit.</verse>
        <verse osisID='Ezek.22.21'>Nahrnu vás na hromadu, rozdmýchám na vás plamen svého hněvu a nechám vás roztavit v jeho středu.</verse>
        <verse osisID='Ezek.22.22'>Jako se taví stříbro uvnitř pece, tak se roztavíte v Jeruzalémě. Tehdy poznáte, že já Hospodin jsem na vás vylil svůj hněv."</verse>
        <verse osisID='Ezek.22.23'>Dostal jsem slovo Hospodinovo:</verse>
        <verse osisID='Ezek.22.24'>"Synu člověčí, řekni té zemi: Jsi nečistá, v den mé prchlivosti nebudeš svlažena!</verse>
        <verse osisID='Ezek.22.25'>Tví vládci se v tobě chovají jako řvoucí lvi, co trhají kořist na kusy. Požírají lidi, sápou se po majetku a bohatství a rozmnožují v té zemi vdovy.</verse>
        <verse osisID='Ezek.22.26'>Kněží té země znásilňují můj Zákon a znesvěcují, co je mi svaté. Nerozlišují mezi svatým a obyčejným, neukazují rozdíl mezi čistým a nečistým a neohlížejí se na mé soboty. Jsem mezi nimi v opovržení!</verse>
        <verse osisID='Ezek.22.27'>Jejich velmoži trhají kořist jako krvelační vlci; ničí lidské životy pro svůj mrzký zisk.</verse>
        <verse osisID='Ezek.22.28'>Proroci se to pak snaží zabílit omítkou falešných vidění a lživým věštěním. Říkají: ‚Tak praví Panovník Hospodin' - Hospodin ale nemluvil!</verse>
        <verse osisID='Ezek.22.29'>Prostý lid zatím podvádí a loupí. Ubližují chudým a ubohým a na přistěhovalcích páchají křivdu a bezpráví.</verse>
        <verse osisID='Ezek.22.30'>Hledal jsem mezi nimi někoho, kdo by opravil hradbu a postavil se přede mě do trhliny za tu zem, abych ji nezničil - ale nikoho jsem nenašel.</verse>
        <verse osisID='Ezek.22.31'>Vyliji proto na ně své rozhořčení, pohltím je plamenem svého zuření a jejich cesty jim obrátím na hlavy, praví Panovník Hospodin."</verse>
      </chapter>
      <chapter osisID='Ezek.23'>
        <verse osisID='Ezek.23.1'>Dostal jsem slovo Hospodinovo:</verse>
        <verse osisID='Ezek.23.2'>"Synu člověčí, byly jednou dvě sestry, dcery jedné matky.</verse>
        <verse osisID='Ezek.23.3'>Žily v Egyptě jako smilnice. Smilnily už od mládí. Nechaly si tam laskat prsa, nechaly si osahávat své dívčí bradavky.</verse>
        <verse osisID='Ezek.23.4'>Starší se jmenovala Ohola a její sestra Oholíba. Potom se vdaly za mne a rodily mi syny a dcery. Ohola představuje Samaří a Oholíba Jeruzalém.</verse>
        <verse osisID='Ezek.23.5'>Ohola mě ale smilně zradila. Roztoužila se po asyrských milencích - po vojevůdcích</verse>
        <verse osisID='Ezek.23.6'>oblečených purpurem, po hejtmanech a velitelích - samých krasavcích, co jezdí na koních.</verse>
        <verse osisID='Ezek.23.7'>Ve svém smilstvu se dala každému z výkvětu asyrských synů. Poskvrnila se s každým, po kom zatoužila, se všemi jejich hnusnými modlami.</verse>
        <verse osisID='Ezek.23.8'>Nepřestala se svým smilstvem, které se naučila v Egyptě, když tam s ní souložili ještě zamlada, když osahávali její dívčí bradavky a vylévali si na ní chtíč.</verse>
        <verse osisID='Ezek.23.9'>Vydal jsem ji proto do rukou jejích milenců, do rukou Asyřanů, po kterých tolik toužila.</verse>
        <verse osisID='Ezek.23.10'>Ti ji vysvlékli donaha, vzali jí syny i dcery a zabili ji mečem. Kvůli té popravě se stala pověstnou mezi všemi ženami.</verse>
        <verse osisID='Ezek.23.11'>Její sestra Oholíba to všechno viděla, ale ve svém chtíči a smilstvu byla ještě horší než její sestra.</verse>
        <verse osisID='Ezek.23.12'>I ona se roztoužila po asyrských hejtmanech a velitelích, po vojevůdcích v plné výstroji - samých krasavcích, co jezdí na koních.</verse>
        <verse osisID='Ezek.23.13'>Viděl jsem, jak se poskvrnila; chovala se stejně jako ta druhá!</verse>
        <verse osisID='Ezek.23.14'>Ve svém smilnění ale zašla ještě dál, když uviděla nástěnné reliéfy mužů, jasně rudé obrazy Chaldejců.</verse>
        <verse osisID='Ezek.23.15'>Byli přepásaní na bedrech, zdobné turbany na hlavě a každý z nich vypadal jako babylonský velitel, rozený Chaldejec.</verse>
        <verse osisID='Ezek.23.16'>Na první pohled se po nich roztoužila a poslala za nimi do chaldejské země vyslance.</verse>
        <verse osisID='Ezek.23.17'>Tehdy k ní Babyloňané vlezli do postele a poskvrnili ji svým chtíčem. Jakmile se však s nimi poskvrnila, hned se jí znechutili.</verse>
        <verse osisID='Ezek.23.18'>Smilnila zjevně, obnažená ve své nahotě, až se mi znechutila tak jako předtím její sestra.</verse>
        <verse osisID='Ezek.23.19'>Smilnila potom čím dál víc. Při vzpomínce na mládí prosmilněné v Egyptě</verse>
        <verse osisID='Ezek.23.20'>se roztoužila po souložnících s údem, jako mají oslové, a s výstřikem jako koně.</verse>
        <verse osisID='Ezek.23.21'>Stýskalo se ti po zvrhlostech tvého mládí, kdy ti Egypťané osahávali bradavky a tvá mladá prsa laskali!</verse>
        <verse osisID='Ezek.23.22'>Proto, Oholíbo, tak praví Panovník Hospodin: Já proti tobě popudím ty tvé milence, kteří se ti znechutili, a přivedu je proti tobě z celého okolí:</verse>
        <verse osisID='Ezek.23.23'>Babyloňany z celé Chaldeje, Pekodu, Šoy a Koy a s nimi všechny krasavce z Asýrie - samé hejtmany a velitele, samé slavné válečníky, co jezdí na koních.</verse>
        <verse osisID='Ezek.23.24'>Přitáhnou na tebe v plné zbroji, s jízdou a vozy a s vojsky spojenců. Až tě obklíčí svými pavézami, štíty a přilbami, svěřím jim rozsudek, aby tě ztrestali podle svých zvyklostí.</verse>
        <verse osisID='Ezek.23.25'>Až na tebe dopadne můj žárlivý hněv, zachovají se k tobě zběsile: Uřežou ti nos a uši a tvé potomky pobijí meči. Vezmou tvé syny i dcery a spálí tvé potomky v ohni.</verse>
        <verse osisID='Ezek.23.26'>Strhají z tebe šaty a seberou ti šperky.</verse>
        <verse osisID='Ezek.23.27'>Tak skoncuji s tvou zvrhlostí a smilstvem, které ses naučila v Egyptě. Tehdy už po nich přestaneš pošilhávat; na Egypt ti nezůstane ani vzpomínka.</verse>
        <verse osisID='Ezek.23.28'>Tak praví Panovník Hospodin: Hle - vydávám tě do rukou těch, které nenávidíš, do rukou těch, kdo se ti znechutili!</verse>
        <verse osisID='Ezek.23.29'>Vrhnou se na tebe s nenávistí, aby tě obrali o všechen zisk. Nechají tě svlečenou donaha, aby se ukázala nahota tvého smilstva. Tvá vlastní zvrhlost a sprostota</verse>
        <verse osisID='Ezek.23.30'>ti to způsobila, protože jsi chodila smilnit s pohany a poskvrňovala ses jejich hnusnými modlami.</verse>
        <verse osisID='Ezek.23.31'>Dávám ti do rukou kalich tvé sestry, protože ses chovala stejně jako ona.</verse>
        <verse osisID='Ezek.23.32'>Tak praví Panovník Hospodin: Kalich své sestry budeš pít, hluboký a široký. Je plný výsměchu a opovržení, plný až k okraji.</verse>
        <verse osisID='Ezek.23.33'>Opiješ se až k zoufalství kalichem hrůzy a zděšení, kalichem své sestry Samaří.</verse>
        <verse osisID='Ezek.23.34'>Až ho až do dna vyprázdníš, budeš hryzat jeho střepy s prsy rozdrásanými. Ano, tak jsem promluvil, praví Panovník Hospodin.</verse>
        <verse osisID='Ezek.23.35'>Nuže, toto praví Panovník Hospodin: Protože jsi na mě zapomněla a hodila jsi mě za hlavu, poneseš následky své zvrhlosti a svého smilnění."</verse>
        <verse osisID='Ezek.23.36'>"Synu člověčí," řekl mi Hospodin, "obviň Oholu a Oholíbu! Jen jim vyjmenuj jejich ohavnosti.</verse>
        <verse osisID='Ezek.23.37'>Žily jako cizoložnice a ruce mají od krve. Cizoložily se svými hnusnými modlami a krmily je dětmi, které mi porodily.</verse>
        <verse osisID='Ezek.23.38'>Zároveň mi ještě prováděly to, že poskvrňovaly mou svatyni a znesvěcovaly mé soboty.</verse>
        <verse osisID='Ezek.23.39'>Téhož dne, kdy obětovaly své děti modlám, vcházely do mé svatyně, aby ji znesvětily. Takové věci prováděly přímo v mém domě!</verse>
        <verse osisID='Ezek.23.40'>Navíc k sobě zvaly mužské zdaleka, a hle, přicházeli, jakmile si pro ně poslaly. Kvůli nim ses koupala, oči si líčila, šperky se zdobila,</verse>
        <verse osisID='Ezek.23.41'>na skvělém loži ses usadila za prostřený stůl, na který jsi nakladla můj olej a má kadidla.</verse>
        <verse osisID='Ezek.23.42'>Bývala tam spousta lidí, hluk a zábava. K té nejrůznější holotě přiváděli ještě ožralce z pouště, kteří těm ženám navlékali náramky a skvostné čelenky.</verse>
        <verse osisID='Ezek.23.43'>Tenkrát jsem si o té staré běhně pomyslel: To s ní budou souložit ještě teď?</verse>
        <verse osisID='Ezek.23.44'>Souložili s ní jako s courou. Tak souložili s těmi zvrhlicemi Oholou a Oholíbou.</verse>
        <verse osisID='Ezek.23.45'>Spravedliví soudci je ale odsoudí jako cizoložnice a vražedkyně. Vždyť jsou to cizoložnice a ruce mají od krve!</verse>
        <verse osisID='Ezek.23.46'>Nuže, tak praví Panovník Hospodin: Ať se proti nim sejdou davy! Ať propadnou děsu a plenění!</verse>
        <verse osisID='Ezek.23.47'>Ty davy je ukamenují a rozsekají meči, jejich syny a dcery povraždí a jejich domy vypálí.</verse>
        <verse osisID='Ezek.23.48'>Tak skoncuji se zvrhlostí v té zemi. Všechny ostatní ženy se tím poučí, aby nebyly zvrhlé jako vy.</verse>
        <verse osisID='Ezek.23.49'>Za vaši zvrhlost vás potrestají; ponesete trest za své hříšné modlářství. Tehdy poznáte, že já jsem Panovník Hospodin."</verse>
      </chapter>
      <chapter osisID='Ezek.24'>
        <verse osisID='Ezek.24.1'>Desátého dne desátého měsíce devátého roku jsem dostal slovo Hospodinovo:</verse>
        <verse osisID='Ezek.24.2'>"Synu člověčí, tento den si zapiš, přesně tento den. Právě dnes král babylonský oblehl Jeruzalém.</verse>
        <verse osisID='Ezek.24.3'>Pověz té bandě vzbouřenců podobenství a řekni jim - Tak praví Panovník Hospodin! Postav hrnec na oheň, postav ho i s vodou v něm.</verse>
        <verse osisID='Ezek.24.4'>Nalož do něj kusy masa, pěkné kýty, krásná plecka. Naplň ho nejlepšími porcemi,</verse>
        <verse osisID='Ezek.24.5'>ber nejvybranější jehněčí. Naskládej pod něj polena a pak to prudce vař, ať to i s kostmi klokotá!</verse>
        <verse osisID='Ezek.24.6'>Nuže, tak praví Panovník Hospodin: Běda tomu městu vraždění! Běda hrnci plnému spáleniny, spáleniny, která nechce pustit! Vyhazuj z něho kus po kuse, jakkoli se ti namane.</verse>
        <verse osisID='Ezek.24.7'>To město je naskrz krvavé! Nechávalo krev na holé skále, neprolévalo ji na hlíně, kde by ji přikryl prach.</verse>
        <verse osisID='Ezek.24.8'>Aby se vzedmul hněv, aby vzplála pomsta, nechám tu krev na holé skále, aby nebyla přikryta!</verse>
        <verse osisID='Ezek.24.9'>Nuže, tak praví Panovník Hospodin: Běda tomu městu vraždění! Já sám teď navrším hranici.</verse>
        <verse osisID='Ezek.24.10'>Více dříví, rozdmýchat plameny! Ať se to maso rozvaří na kaši a kosti ať se připálí!</verse>
        <verse osisID='Ezek.24.11'>Prázdný hrnec ať se postaví na žhavé uhlí, ať se rozpálí a jeho měď se rozžhaví, ať se ta nečistota v něm roztaví a ta připálenina zmizí.</verse>
        <verse osisID='Ezek.24.12'>Marné snažení. Hrnec je plný spáleniny, která nepouští. Do ohně s tím!</verse>
        <verse osisID='Ezek.24.13'>Tvá nečistota je ve zvrhlosti. Snažil jsem se tě očistit, ale ty ses nedala. Proto nebudeš zbavena své nečistoty, dokud se neutiší můj hněv proti tobě.</verse>
        <verse osisID='Ezek.24.14'>To říkám já Hospodin. Už to přichází, já to učiním. Nenechám to být, neslituji se, nepolevím. Za tvé způsoby a skutky tě odsoudím, praví Panovník Hospodin."</verse>
        <verse osisID='Ezek.24.15'>Dostal jsem slovo Hospodinovo:</verse>
        <verse osisID='Ezek.24.16'>"Synu člověčí, jedinou ranou tě zbavím potěchy tvých očí. Nesmíš však truchlit ani plakat, neukápne ti ani slza.</verse>
        <verse osisID='Ezek.24.17'>Jen tiché sténání - nekonej žádné smuteční obřady. Hlavu si pokrývej jako obvykle, na nohou si nech střevíce, neměj závoj přes obličej a smuteční chléb nejez."</verse>
        <verse osisID='Ezek.24.18'>Ráno jsem o tom říkal lidem - a večer mi zemřela žena. Druhý den jsem udělal, co mi bylo přikázáno.</verse>
        <verse osisID='Ezek.24.19'>Lidé mi říkali: "Co to děláš? Nepovíš nám, co to má pro nás znamenat?"</verse>
        <verse osisID='Ezek.24.20'>Odpověděl jsem jim: "Dostal jsem slovo Hospodinovo:</verse>
        <verse osisID='Ezek.24.21'>Řekni domu Izraele: Tak praví Panovník Hospodin - Hle, znesvětím svoji svatyni, tu pevnost, jíž jste se chlubili, potěchu vašich očí a tužbu vašich duší. Až vaši synové a dcery, které jste po sobě nechali, padnou za oběť meči,</verse>
        <verse osisID='Ezek.24.22'>budete dělat to, co já: žádný závoj přes obličej, žádný smuteční chléb,</verse>
        <verse osisID='Ezek.24.23'>hlavy pokryté jako obvykle a na nohou střevíce. Žádné truchlení, žádný pláč. Budete jen skomírat ve svých vinách a mezi sebou naříkat.</verse>
        <verse osisID='Ezek.24.24'>Ezechiel se vám stane znamením. Přesně co dělá on, budete dělat i vy. Až to přijde, poznáte, že já jsem Panovník Hospodin.</verse>
        <verse osisID='Ezek.24.25'>Poslouchej, synu člověčí. V den, kdy je zbavím jejich pevnosti, jejich radosti a chlouby, potěchy jejich očí a tužby jejich duší, vezmu jim také syny a dcery.</verse>
        <verse osisID='Ezek.24.26'>V ten den za tebou přijde uprchlík, aby ti to oznámil.</verse>
        <verse osisID='Ezek.24.27'>V den, kdy se s ním setkáš, se ti otevřou ústa a budeš s ním moci hovořit. Promluvíš a přestaneš být němý. Tak se jim staneš znamením, aby poznali, že já jsem Hospodin."</verse>
      </chapter>
      <chapter osisID='Ezek.25'>
        <verse osisID='Ezek.25.1'>Dostal jsem slovo Hospodinovo:</verse>
        <verse osisID='Ezek.25.2'>"Synu člověčí, obrať se proti Amoncům a prorokuj proti nim.</verse>
        <verse osisID='Ezek.25.3'>Řekni: Slyšte, Amonci, slovo Panovníka Hospodina! Tak praví Panovník Hospodin - Protože jsi volal ‚Hohó!' nad mou svatyní, když byla znesvěcena, a nad izraelskou zemí, když byla zpustošena, a nad domem Judy, když šli do vyhnanství,</verse>
        <verse osisID='Ezek.25.4'>proto tě teď vydám do vlastnictví kmenům z východu. Utáboří se u tebe a postaví si tam příbytky, tvou úrodu ti snědí a mléko vypijí.</verse>
        <verse osisID='Ezek.25.5'>Z Raby udělám velbloudí pastviště a z kraje Amonců pastvinu pro ovce. Tehdy poznáte, že já jsem Hospodin.</verse>
        <verse osisID='Ezek.25.6'>Tak praví Panovník Hospodin: Protože jsi tleskal a dupal a s takovou chutí se zlomyslně radoval nad izraelskou zemí,</verse>
        <verse osisID='Ezek.25.7'>proto teď na tebe vztáhnu ruku a dám tě za kořist národům. Vymýtím tě mezi národy a vyhladím tě mezi zeměmi. Až tě vyhubím, poznáš, že já jsem Hospodin."</verse>
        <verse osisID='Ezek.25.8'>"Tak praví Panovník Hospodin: Protože Moáb a Seír říkají: ‚Dům Judy je přece stejný jako všechny národy,'</verse>
        <verse osisID='Ezek.25.9'>proto teď zpřístupním moábské srázy počínaje chloubou země, hraničními městy Bet-ješimot, Baal-meon a Kiriatajim.</verse>
        <verse osisID='Ezek.25.10'>Vydám je spolu s Amonci do vlastnictví kmenům z východu, takže po Amoncích nezbude mezi národy ani památky.</verse>
        <verse osisID='Ezek.25.11'>Až v Moábu vykonám své rozsudky, poznají, že já jsem Hospodin."</verse>
        <verse osisID='Ezek.25.12'>"Tak praví Panovník Hospodin: Protože se Edom tolik mstil domu Judy a velice se tou pomstou provinil,</verse>
        <verse osisID='Ezek.25.13'>proto tak praví Panovník Hospodin: Vztáhnu svou ruku na Edom, vyhladím z něj lidi i dobytek a obrátím jej v sutiny. Od Temanu až k Dedanu budou padat mečem.</verse>
        <verse osisID='Ezek.25.14'>Pomstím se na Edomu skrze Izrael, svůj lid, který dá Edomu pocítit můj hněv a rozhořčení. Tehdy poznají mou pomstu, praví Panovník Hospodin."</verse>
        <verse osisID='Ezek.25.15'>"Tak praví Panovník Hospodin: Protože se Filištíni tolik mstili, protože se s chutí zlomyslně mstili a s odvěkou nenávistí hubili,</verse>
        <verse osisID='Ezek.25.16'>proto tak praví Panovník Hospodin: Napřahuji ruku proti Filištínům. Vyhladím ty Kréťany, vyhubím zbytky obyvatel pobřeží.</verse>
        <verse osisID='Ezek.25.17'>Strašlivě se na nich pomstím, až je potrestám ve svém rozhořčení. Až jim dám pocítit svoji pomstu, poznají, že já jsem Hospodin."</verse>
      </chapter>
      <chapter osisID='Ezek.26'>
        <verse osisID='Ezek.26.1'>Jedenáctého měsíce dvanáctého roku, hned prvního dne toho měsíce, jsem dostal slovo Hospodinovo:</verse>
        <verse osisID='Ezek.26.2'>"Synu člověčí, protože Týr nad Jeruzalémem volal, ‚Hohó, brána národů je rozražena, otevřela se mi dokořán, zbohatnu na tom, že je zničena,'</verse>
        <verse osisID='Ezek.26.3'>proto tak praví Panovník Hospodin: Týre, já jsem proti tobě! Jako moře žene své vlny, přiženu na tebe mnohé národy.</verse>
        <verse osisID='Ezek.26.4'>Hradby Týru budou zbořeny a jeho věže strženy; vymetu z něj všechnu zeminu a nechám z něj jen holou skálu.</verse>
        <verse osisID='Ezek.26.5'>Stane se ostrůvkem v moři, místem k sušení sítí! Ano, tak jsem promluvil, praví Panovník Hospodin. Stane se kořistí pro národy</verse>
        <verse osisID='Ezek.26.6'>a jeho osady na pevnině budou vyvražděny mečem. Tehdy poznají, že já jsem Hospodin.</verse>
        <verse osisID='Ezek.26.7'>Tak praví Panovník Hospodin: Hle - přivádím na Týr od severu Nabukadnezara, krále Babylonu, krále králů, s koni, vozy, jezdci a s nesčetnými vojsky.</verse>
        <verse osisID='Ezek.26.8'>Tvé osady na pevnině vyvraždí mečem, postaví proti tobě obléhací val, navrší k tobě násep a zvedne proti tobě štít.</verse>
        <verse osisID='Ezek.26.9'>Udeří na tvé hradby beranidly a tvé bašty zboří svými zbraněmi.</verse>
        <verse osisID='Ezek.26.10'>Pokryje tě prach zvířený množstvím jeho koní a tvé hradby se budou třást rachotem jeho jízdy, kol a vozů, až přitáhne do tvých bran, jako se táhne do poraženého města.</verse>
        <verse osisID='Ezek.26.11'>Kopyty svých koní zdupá všechny tvé ulice. Vyvraždí tvůj lid mečem a tvé mocné sloupy se zhroutí na zem.</verse>
        <verse osisID='Ezek.26.12'>Vyplení tvé bohatství, ukořistí tvé zboží, tvé hradby prolomí, tvé skvostné domy zboří a tvé kamení, dříví i sutiny naházejí do vody.</verse>
        <verse osisID='Ezek.26.13'>Tvé zvučné písně umlčím a hlas tvé citery už nikdy nezazní.</verse>
        <verse osisID='Ezek.26.14'>Nechám z tebe jen holou skálu, staneš se místem, kde se suší sítě. Už nikdy nebudeš vystavěno! To říkám já Hospodin, praví Panovník Hospodin.</verse>
        <verse osisID='Ezek.26.15'>Tak praví Panovník Hospodin: Týre, celé pobřeží se bude třást rachotem tvého pádu a sténáním tvých zraněných v tom hrozném vraždění.</verse>
        <verse osisID='Ezek.26.16'>Všichni vládci moří sestoupí ze svých trůnů, odloží pláště, svlečou si zdobné šaty a přikryti hrůzou usednou na zemi, kde se budou třást bez ustání hrůzou nad tebou.</verse>
        <verse osisID='Ezek.26.17'>Tehdy ti zazpívají tento žalozpěv: Ach, jak jsi zhynulo, obydlí mezi moři, proslulé město, kdysi moři vládnoucí! Se všemi, kdo v tobě bydleli, jste šířili hrůzu všude v okolí.</verse>
        <verse osisID='Ezek.26.18'>Teď se však chvěje celé pobřeží v den tvého zániku, děs jímá mořské ostrovy - už nejsi tu!</verse>
        <verse osisID='Ezek.26.19'>Nuže, tak praví Panovník Hospodin: Až tě učiním městem opuštěným, jako jsou města, kde se nebydlí, až se nad tebou zavře hlubina a mocné vody tě přikryjí,</verse>
        <verse osisID='Ezek.26.20'>tehdy tě srazím jako mrtvolu do jámy k těm, kdo už dávno zesnuli. Nechám tě bydlet hluboko v podsvětí mezi pradávnými troskami spolu s těmi, kdo klesli do jámy. Nebudeš už obydleno, neobstojíš na zemi mezi živými!</verse>
        <verse osisID='Ezek.26.21'>Učiním tě odstrašujícím znamením a zanikneš. Budou tě hledat, ale nikdo nikdy už tě nenajde, praví Panovník Hospodin."</verse>
      </chapter>
      <chapter osisID='Ezek.27'>
        <verse osisID='Ezek.27.1'>Dostal jsem slovo Hospodinovo:</verse>
        <verse osisID='Ezek.27.2'>"Synu člověčí, zazpívej žalozpěv nad Týrem.</verse>
        <verse osisID='Ezek.27.3'>Řekni té bráně mořských cest, obchodnici s mnoha národy za mořem: Tak praví Panovník Hospodin. Říkal jsi, Týre: ‚Jsem dokonalý v kráse!'</verse>
        <verse osisID='Ezek.27.4'>Tvé panství sahá daleko do moře, dokonale krásně jsi vystavěn.</verse>
        <verse osisID='Ezek.27.5'>Tvá prkna vyrobili z hermonských cypřišů, na tvůj stěžeň vzali cedr z Libanonu,</verse>
        <verse osisID='Ezek.27.6'>tvá vesla zhotovili z bášanských dubů, z kyperských jedlí a slonoviny udělali palubu.</verse>
        <verse osisID='Ezek.27.7'>Plachtu máš z pestrého kmentu z Egypta, slouží ti jako zástava, purpur a šarlat tě přikrývá z břehů elišského ostrova.</verse>
        <verse osisID='Ezek.27.8'>Sidonci a Arvaďané jsou tví veslaři, mořští vlci z Týru tví kormidelníci.</verse>
        <verse osisID='Ezek.27.9'>Z Byblosu máš zkušené řemeslníky, aby opravovali tvé trhliny. Všechny mořské lodi a jejich posádky kotví u tebe, aby tvé zboží nabrali.</verse>
        <verse osisID='Ezek.27.10'>Válečníci z Persie, Lydie i Libye bojují za tebe. Své štíty a přilby zavěsili na tobě, aby přispěli ke tvé nádheře.</verse>
        <verse osisID='Ezek.27.11'>Muži z Arvadu a Kilikie stojí dokola na tvých zdech, tvé bašty střeží Gamaďané. Své pavézy zavěsili na tvých zdech ke tvé dokonalé kráse.</verse>
        <verse osisID='Ezek.27.12'>Taršiš s tebou vede obchody kvůli množství tvého bohatství; za tvé zboží nabízí stříbro, železo, olovo a cín.</verse>
        <verse osisID='Ezek.27.13'>Řecko, Tubal i Mešek s tebou obchodují; za tvé zboží platí otroky a bronzovými nástroji.</verse>
        <verse osisID='Ezek.27.14'>Bet-togarma nabízí za tvé zboží koně, spřežení a mezky.</verse>
        <verse osisID='Ezek.27.15'>Rhodští muži s tebou obchodují, tvými zákazníky jsou mnohé ostrovy; platí ti ebenovým dřevem a sloními kly.</verse>
        <verse osisID='Ezek.27.16'>Aram s tebou vede obchody kvůli množství tvého zboží; platí ti tyrkysem, purpurem, vyšívanými látkami, kmentem, korály a rubíny.</verse>
        <verse osisID='Ezek.27.17'>Juda a Izrael s tebou obchodují; za tvé zboží platí minítským obilím, prosem, medem, olejem a balzámy.</verse>
        <verse osisID='Ezek.27.18'>Damašek s tebou vede obchody kvůli množství tvého zboží a všelijakého bohatství; nabízí chelbonské víno, sacharskou vlnu</verse>
        <verse osisID='Ezek.27.19'>a sudy vína z Uzalu nabízí výměnou za tvé zboží; platí i kovaným železem, kasií a skořicí.</verse>
        <verse osisID='Ezek.27.20'>Dedan s tebou obchoduje sedlovými pokrývkami pro jízdu.</verse>
        <verse osisID='Ezek.27.21'>Arabové a všichni kedarští princové jsou tvými zákazníky; platí ti jehňaty, kozly a berany.</verse>
        <verse osisID='Ezek.27.22'>Kupci ze Sáby a Raemy s tebou obchodují; za tvé zboží platí zlatem, drahokamy a nejvzácnějšími balzámy.</verse>
        <verse osisID='Ezek.27.23'>Cháran, Kanne, Eden i kupci ze Sáby, Asýrie a Kilmadu s tebou vedou obchody;</verse>
        <verse osisID='Ezek.27.24'>obchodují s tebou vzácnými látkami, purpurovými plášti s výšivkami, pestrými koberci a pevně tkanými šňůrami.</verse>
        <verse osisID='Ezek.27.25'>Zámořské lodi tvé zboží převážejí, uprostřed moře jsi plně naložen.</verse>
        <verse osisID='Ezek.27.26'>Na hlubinu zavezli tě tvoji veslaři, uprostřed moře budeš východním větrem roztříštěn!</verse>
        <verse osisID='Ezek.27.27'>Tvé jmění, zboží i zásoby, tví lodníci i kormidelníci, ti, kdo opravují tvé trhliny, všichni tví obchodníci a vojáci, všichni ti, kdo k tobě patřili, se vprostřed moře utopí v den tvé záhuby.</verse>
        <verse osisID='Ezek.27.28'>I břehy pevniny se zachvějí, až tví námořníci spustí křik.</verse>
        <verse osisID='Ezek.27.29'>Všichni veslaři své lodě opustí, lodníci i všichni kormidelníci stanou na zemi.</verse>
        <verse osisID='Ezek.27.30'>Hlasitě se dají do křiku, hořce zaúpějí nad tebou, prachem si hlavu posypou, svíjet se budou v popelu.</verse>
        <verse osisID='Ezek.27.31'>Ve smutku nad tebou si vyholí hlavu a pytlovinou se oblečou, s hořkostí budou plakat nad tebou a trpce se dají do křiku.</verse>
        <verse osisID='Ezek.27.32'>Spustí nad tebou truchlivý žalozpěv a zazpívají o tobě: ‚Kdo byl kdy Týru podobný, zničenému uprostřed moří?'</verse>
        <verse osisID='Ezek.27.33'>Když vykládali tvé zboží ze zámoří, sytil jsi mnohé národy; množstvím tvého přepychového zboží králové země bohatli.</verse>
        <verse osisID='Ezek.27.34'>Teď tvůj vrak leží na dně moří; tvé zboží i všichni, kdo k tobě patřili, klesli do hlubin.</verse>
        <verse osisID='Ezek.27.35'>Všichni obyvatelé pobřeží jsou z tebe zděšeni, jejich králové se chvějí strachy se zkřivenými tvářemi.</verse>
        <verse osisID='Ezek.27.36'>Obchodníci mezi národy nad tebou jenom zasyčí. Budeš odstrašujícím znamením - zanikneš navěky!"</verse>
      </chapter>
      <chapter osisID='Ezek.28'>
        <verse osisID='Ezek.28.1'>Dostal jsem slovo Hospodinovo:</verse>
        <verse osisID='Ezek.28.2'>"Synu člověčí, řekni vládci Týru: Tak praví Panovník Hospodin - Ve svojí pýše říkáš si: ‚Já jsem bůh! Zaujímám božský trůn uprostřed moří.' Přitom jsi člověk, žádný bůh, i když si myslíš, jak jsi božský.</verse>
        <verse osisID='Ezek.28.3'>Zřejmě jsi moudřejší než Daniel a žádné tajemství ti není záhadné.</verse>
        <verse osisID='Ezek.28.4'>Moudrostí a poznáním jsi získal bohatství, zlatem a stříbrem sis truhly naplnil.</verse>
        <verse osisID='Ezek.28.5'>V obchodování jsi byl tak šikovný, že jsi své jmění rozmnožil, a kvůli všemu tomu bohatství zpychl jsi.</verse>
        <verse osisID='Ezek.28.6'>Nuže, tak praví Panovník Hospodin: Protože si myslíš, jak jsi božský,</verse>
        <verse osisID='Ezek.28.7'>hle - přivedu na tebe cizáky, ty nejukrutnější pohany. Vytasí meče proti tvé skvělé moudrosti, tu tvoji nádheru ti znesvětí.</verse>
        <verse osisID='Ezek.28.8'>Nakonec tě srazí do jámy, zahyneš hroznou smrtí uprostřed moří.</verse>
        <verse osisID='Ezek.28.9'>Budeš pak ještě říkat: ‚Já jsem bůh' tváří v tvář svým katům? Budeš jen člověk, žádný bůh, až padneš do rukou svých katů.</verse>
        <verse osisID='Ezek.28.10'>Zahyneš smrtí neobřezanců, rukama cizáků! Ano, tak jsem promluvil, praví Panovník Hospodin."</verse>
        <verse osisID='Ezek.28.11'>Dostal jsem slovo Hospodinovo:</verse>
        <verse osisID='Ezek.28.12'>"Synu člověčí, zpívej žalozpěv nad králem Týru a řekni mu - Tak praví Panovník Hospodin: Byl jsi pečetí dokonalosti, plný moudrosti a dokonale krásný.</verse>
        <verse osisID='Ezek.28.13'>Byl jsi v Edenu, Boží zahradě, všemi drahokamy ozdoben - rubínem, topasem a jaspisem, chrysolitem, onyxem a berylem, safírem, tyrkysem a smaragdem - to vše krásně osazené ve zlatě klenotnickým dílem tepaném, to vše připravené pro tebe v den, kdy jsi byl stvořen.</verse>
        <verse osisID='Ezek.28.14'>Byl jsi pomazaným cherubem, určil jsem tě za ochránce. Byl jsi na Boží svaté hoře, mezi žhoucími kameny ses procházel.</verse>
        <verse osisID='Ezek.28.15'>Byl jsi dokonalý na cestách svých ode dne svého stvoření - než jsi byl shledán zlým.</verse>
        <verse osisID='Ezek.28.16'>Kvůli množství tvého obchodování se tvé nitro naplnilo krutostí a zhřešil jsi. Proto jsem tě vykázal z Boží hory, cherube ochránce, tebe jsem zapudil z tvého místa mezi žhoucími kameny!</verse>
        <verse osisID='Ezek.28.17'>Kvůli své kráse zpychl jsi, kvůli své nádheře jsi moudrost zahodil. Proto jsem tě tedy srazil k zemi, před očima králů, aby tě viděli.</verse>
        <verse osisID='Ezek.28.18'>Kvůli tomu, že máš tolik vin, že jsi vlastní svatyně znesvětil svými špinavými obchody, vyvedl jsem z tebe plameny, aby tě strávily. Nechal jsem z tebe jen popel na zemi, před očima všech, kdo tě viděli.</verse>
        <verse osisID='Ezek.28.19'>Všichni, kdo tě znali mezi národy, jsou z tebe zděšeni. Jsi odstrašujícím znamením - zanikl jsi navěky!"</verse>
        <verse osisID='Ezek.28.20'>Dostal jsem slovo Hospodinovo:</verse>
        <verse osisID='Ezek.28.21'>"Synu člověčí, obrať se proti Sidonu. Prorokuj proti němu</verse>
        <verse osisID='Ezek.28.22'>a řekni - Tak praví Panovník Hospodin: Sidone, já jsem proti tobě a na tobě se oslavím! Poznají, že já jsem Hospodin, až v něm vykonám své rozsudky, až v něm dostojím své svatosti.</verse>
        <verse osisID='Ezek.28.23'>Raním to město morem, na jeho ulicích bude krev, budou v něm padat mrtvoly, kolem dokola meč je obklíčí - a poznají, že já jsem Hospodin!</verse>
        <verse osisID='Ezek.28.24'>Dům Izraele už nebude obklopen zlomyslnými sousedy, kteří jej bodají jako trní a píchají jako bodláčí. Tehdy poznají, že já jsem Panovník Hospodin.</verse>
        <verse osisID='Ezek.28.25'>Tak praví Panovník Hospodin: Až shromáždím celý dům Izraele z národů, mezi něž byli rozptýleni, prokážu na nich svou svatost před očima pohanů. Tehdy pak budou bydlet ve své zemi, kterou jsem dal svému služebníku Jákobovi.</verse>
        <verse osisID='Ezek.28.26'>Budou v ní bydlet bezpečně, budou si stavět domy a sázet vinice. Budou žít v bezpečí, až vykonám své rozsudky nad všemi zlomyslnými sousedy v jejich okolí. A tehdy poznají, že já jsem jejich Bůh, Hospodin."</verse>
      </chapter>
      <chapter osisID='Ezek.29'>
        <verse osisID='Ezek.29.1'>Dvanáctého dne desátého měsíce desátého roku jsem dostal slovo Hospodinovo:</verse>
        <verse osisID='Ezek.29.2'>"Synu člověčí, obrať se proti faraonovi, králi Egypta, a prorokuj proti němu i celém Egyptu.</verse>
        <verse osisID='Ezek.29.3'>Řekni mu: Tak praví Panovník Hospodin - Já jsem proti tobě, faraone, králi egyptský, obludný krokodýle rozvalený u řeky! Říkáš si: ‚Mně patří Nil, pro sebe jsem ho učinil.'</verse>
        <verse osisID='Ezek.29.4'>Já ti však do čelistí vrazím háky a ty tvé nilské ryby nechám přichytit na tvé šupiny. Vytáhnu tě z tvého místa u řeky i se všemi tvými nilskými rybami, které se přichytily na tvé šupiny.</verse>
        <verse osisID='Ezek.29.5'>Pohodím tě pak na poušti i se všemi tvými nilskými rybami. Budeš ležet jen tak na zemi, neseberou tě, aby tě pohřbili. Dám tě za potravu divé zvěři i ptákům na nebi!</verse>
        <verse osisID='Ezek.29.6'>Tak všichni obyvatelé Egypta poznají, že já jsem Hospodin. Pro dům Izraele jsi byl jen rákosovou holí.</verse>
        <verse osisID='Ezek.29.7'>Jakmile se tě rukou chopili, praskl jsi a bodl je až do podpaží. Jakmile se o tebe opřeli, zlomil ses, až jsi jim kyčle vykloubil.</verse>
        <verse osisID='Ezek.29.8'>Nuže, tak praví Panovník Hospodin: Hle, přivedu na tebe meč a vyhladím z tebe lidi i dobytek.</verse>
        <verse osisID='Ezek.29.9'>Až z Egypta zbudou jen pusté trosky, poznají, že já jsem Hospodin. Říkal jsi: ‚Mně patří Nil, já jsem ho učinil,'</verse>
        <verse osisID='Ezek.29.10'>a proto jsem teď proti tobě i proti té tvé řece. Z Egypta nechám jen pusté trosky, zpustošený kraj od Migdolu po Asuán, až po habešskou hranici.</verse>
        <verse osisID='Ezek.29.11'>Neprojde tudy lidská noha, dokonce ani noha zvířete a nebude se tam bydlet po čtyřicet let.</verse>
        <verse osisID='Ezek.29.12'>Udělám z Egypta tu nejpustější ze všech zpustošených zemí a její města budou po čtyřicet let ta nejzbořenější ze všech měst. Rozptýlím Egypťany mezi národy a rozpráším je po zemích.</verse>
        <verse osisID='Ezek.29.13'>Avšak toto praví Panovník Hospodin: Až těch čtyřicet let uplyne, shromáždím Egypťany z národů, mezi něž byli rozptýleni.</verse>
        <verse osisID='Ezek.29.14'>Přivedu Egypťany zpět ze zajetí a navrátím je do Horního Egypta, do země, odkud pocházejí, a stanou se tam bezvýznamným královstvím.</verse>
        <verse osisID='Ezek.29.15'>Bude bezvýznamnější než ostatní království a nebude se už vyvyšovat nad jiné národy. Udělám je tak nepatrnými, aby už nevládli nad národy.</verse>
        <verse osisID='Ezek.29.16'>Egypt už nebude pro dům Izraele nadějí, ale připomínkou viny, že se obraceli za nimi. Tehdy poznají, že já jsem Panovník Hospodin."</verse>
        <verse osisID='Ezek.29.17'>Prvního dne prvního měsíce sedmadvacátého roku jsem dostal slovo Hospodinovo:</verse>
        <verse osisID='Ezek.29.18'>"Synu člověčí, babylonský král Nabukadnezar při tažení proti Týru uložil svému vojsku tak těžkou službu, až měli všichni hlavy odřené a rozlámaná ramena. On ani jeho vojsko však za to tažení nezískali z Týru žádnou odměnu.</verse>
        <verse osisID='Ezek.29.19'>Proto tak praví Panovník Hospodin: Hle - dávám babylonskému králi Nabukadnezarovi Egypt! Ať si odnese jeho bohatství, ať rabuje a plení, aby odměnil své vojáky.</verse>
        <verse osisID='Ezek.29.20'>Odměnou za jeho služby, za to, co pro mě udělali, mu dávám Egypt, praví Panovník Hospodin.</verse>
        <verse osisID='Ezek.29.21'>V onen den obdařím dům Izraele silou a tobě umožním mluvit mezi nimi otevřeně. Tehdy poznají, že já jsem Hospodin."</verse>
      </chapter>
      <chapter osisID='Ezek.30'>
        <verse osisID='Ezek.30.1'>Dostal jsem slovo Hospodinovo:</verse>
        <verse osisID='Ezek.30.2'>"Prorokuj, synu člověčí. Řekni: Tak praví Panovník Hospodin - Kvílejte: ‚Ach ten den!'</verse>
        <verse osisID='Ezek.30.3'>Neboť je blízko onen den, Hospodinův den blíží se. Den zahalený oblaky - přichází čas pro národy!</verse>
        <verse osisID='Ezek.30.4'>Na Egypt přijde meč a úzkost na Habeš. Až budou v Egyptě padat mrtvoly, poberou jeho bohatství a zboří jeho základy.</verse>
        <verse osisID='Ezek.30.5'>Habeš i Libye, Lydie i celá Arábie, Kub i lid spojenecké země, ti všichni padnou mečem spolu s Egyptem.</verse>
        <verse osisID='Ezek.30.6'>Tak praví Hospodin: Padnou pomocníci Egypta, jeho pyšná moc se zhroutí. Od Migdolu až po Asuán budou mečem koseni, praví Panovník Hospodin!</verse>
        <verse osisID='Ezek.30.7'>Egypt bude nejpustější ze všech zpustošených zemí a jeho města budou nejzbořenější ze všech měst.</verse>
        <verse osisID='Ezek.30.8'>Tehdy poznají, že já jsem Hospodin, až v Egyptě zapálím oheň a jeho spojenci budou zničeni.</verse>
        <verse osisID='Ezek.30.9'>V onen den ode mě vyrazí poslové na lodích, aby vyplašili Habešany z jejich bezpečí. V den Egypta budou sevřeni úzkostí. Hle - už to přichází!</verse>
        <verse osisID='Ezek.30.10'>Tak praví Panovník Hospodin: Skrze babylonského krále Nabukadnezara skoncuji s egyptskými hordami.</verse>
        <verse osisID='Ezek.30.11'>On a jeho vojsko, nejukrutnější z pohanů, budou posláni vyplenit zemi. Vytasí meče na Egypt a naplní tu zemi padlými.</verse>
        <verse osisID='Ezek.30.12'>Tehdy vysuším vody Nilu a prodám tu zemi zloduchům. Tu zemi i všechno v ní zpustoším rukou cizáků. To říkám já Hospodin.</verse>
        <verse osisID='Ezek.30.13'>Tak praví Panovník Hospodin: Vymýtím hnusné modly a s memfiskými bůžky skoncuji. V Egyptě už nikdy nepovstane vládce a já naplním egyptskou zem strachem.</verse>
        <verse osisID='Ezek.30.14'>Zpustoším Horní Egypt, vypálím Soan a v Thébách vykonám své rozsudky.</verse>
        <verse osisID='Ezek.30.15'>Na Pelusium, egyptskou pevnost, vyliji svůj hněv a thébské hordy vyhladím.</verse>
        <verse osisID='Ezek.30.16'>Zažehnu v Egyptě takový oheň, že se Pelusium bude svíjet v bolestech, Théby budou vzaty útokem a Memfis sevřou nepřátelé za bílého dne.</verse>
        <verse osisID='Ezek.30.17'>Mládenci z Heliopole a Bubastis padnou mečem a dívky půjdou do zajetí.</verse>
        <verse osisID='Ezek.30.18'>V Dafné nastane temný den, až tam rozlámu egyptské jho a skončí tam jeho pyšná moc. To město tehdy přikryjí mraky a jeho dcery půjdou do zajetí.</verse>
        <verse osisID='Ezek.30.19'>Vykonám v Egyptě své rozsudky a poznají, že já jsem Hospodin."</verse>
        <verse osisID='Ezek.30.20'>Sedmého dne prvního měsíce jedenáctého roku jsem dostal slovo Hospodinovo:</verse>
        <verse osisID='Ezek.30.21'>"Synu člověčí, přerazil jsem paži faraona, krále Egypta. Vidíš? Není ovázána ani léčena, nedostal dlahu ani žádný převaz, aby měl znovu sílu třímat meč.</verse>
        <verse osisID='Ezek.30.22'>Nuže, tak praví Panovník Hospodin: Hle - jsem proti faraonovi, králi Egypta! Přerazím mu obě paže, tu zdravou i tu zlomenou, a vyrazím mu z ruky meč.</verse>
        <verse osisID='Ezek.30.23'>Rozptýlím Egypťany mezi národy a rozpráším je po zemích.</verse>
        <verse osisID='Ezek.30.24'>Paže babylonského krále posílím a svůj vlastní meč mu vložím do ruky, ale faraonovy paže zpřerážím, takže před ním bude sténat, jako sténají ranění.</verse>
        <verse osisID='Ezek.30.25'>Paže babylonského krále posílím, ale faraonovy paže budou svěšeny. Tak poznají, že já jsem Hospodin, až vložím svůj meč babylonskému králi do ruky a on jej napřáhne na Egypt.</verse>
        <verse osisID='Ezek.30.26'>Až rozptýlím Egypťany mezi národy a rozpráším je po zemích, poznají, že já jsem Hospodin."</verse>
      </chapter>
      <chapter osisID='Ezek.31'>
        <verse osisID='Ezek.31.1'>Prvního dne třetího měsíce jedenáctého roku jsem dostal slovo Hospodinovo:</verse>
        <verse osisID='Ezek.31.2'>"Synu člověčí, řekni faraonovi, králi Egypta, a jeho hordám: Kdo se ti může vznešeností vyrovnat?</verse>
        <verse osisID='Ezek.31.3'>Hle, Asýrie byla jak cedr v Libanonu s krásnými větvemi a stinnou korunou, cedr neobyčejného vzrůstu se špicí sahající k oblakům.</verse>
        <verse osisID='Ezek.31.4'>Vody mu daly jeho vzrůst, tyčil se dík hlubokým pramenům proudícím kolem jeho kořenů dál k ostatním stromům v okolí.</verse>
        <verse osisID='Ezek.31.5'>Takto se tyčil do výšky nad všechny stromy v okolí. Měl větví stále víc a víc, jeho ratolesti rostly do délky, dík množství vláhy košatil.</verse>
        <verse osisID='Ezek.31.6'>Všichni ptáci hnízdili v jeho koruně, pod jeho větvemi rodila všechna zvěř, v jeho stínu žily všechny mocné národy.</verse>
        <verse osisID='Ezek.31.7'>Svou velikostí byl nádherný a svými dlouhými větvemi, protože zapouštěl kořeny až k vodám vydatným.</verse>
        <verse osisID='Ezek.31.8'>Ani cedry v Boží zahradě nebyly jemu naroveň; jeho větvím se nerovnaly ani cypřiše, platany nepředčily jeho haluze; žádný strom v Boží zahradě mu nebyl krásou podoben.</verse>
        <verse osisID='Ezek.31.9'>Udělal jsem ho nádherně, tak bohatým na větve; celý Eden mu mohl závidět - všechny stromy v Boží zahradě!</verse>
        <verse osisID='Ezek.31.10'>Nuže, tak praví Panovník Hospodin: Protože se tyčil tak vysoko a špicí sahal až k oblakům, takže jeho srdce tou výškou zpychlo,</verse>
        <verse osisID='Ezek.31.11'>vydám jej do rukou vůdce národů, aby s ním naložil, jak si za svou špatnost zaslouží. Zavrhl jsem ho</verse>
        <verse osisID='Ezek.31.12'>a cizáci, ti nejukrutnější mezi pohany, jej porazili a nechali ho být. Jeho větve padly na hory i všechna údolí, jeho haluze leží polámány ve všech roklích na zemi. Všechny národy země opustily jeho stín a nechaly ho být.</verse>
        <verse osisID='Ezek.31.13'>Na jeho padlém kmeni hnízdí všelijací ptáci a mezi jeho větvemi je všelijaká zvěř.</verse>
        <verse osisID='Ezek.31.14'>To proto, aby se už žádné stromy u vody takto netyčily do výšky, aby svou špicí nesahaly k oblakům a ve své pýše se nestavěly nad ostatní stromy napájené vodami. Jeden jak druhý přece musí umřít - směřují pod zem mezi smrtelníky, kteří sestupují do jámy.</verse>
        <verse osisID='Ezek.31.15'>Tak praví Panovník Hospodin: V den, kdy sestoupil do podsvětí, zahalil jsem hlubinu smutkem nad ním; zadržel jsem její prameny, až se ty vydatné vody zastavily. I Libanon jsem kvůli němu zachmuřil a všechny lesní stromy kvůli němu povadly.</verse>
        <verse osisID='Ezek.31.16'>Rachotem jeho pádu jsem rozechvěl národy, když jsem ho srazil do podsvětí k těm, kdo klesli do jámy. Pod zemí tehdy došly útěchy všechny stromy Edenu, ty nejlepší ze skvělých stromů napájených v Libanonu.</verse>
        <verse osisID='Ezek.31.17'>I ony totiž jako on sestoupily do podsvětí k mečem pobitým, stejně jako jeho spojenci žijící v jeho stínu mezi národy.</verse>
        <verse osisID='Ezek.31.18'>Který strom v Edenu se ti mohl slávou a vznešeností vyrovnat? Stejně jako ty edenské stromy však skončíš mezi neobřezanci dole pod zemí, ulehneš k mečem pobitým. Tak je tomu s faraonem a se všemi jeho hordami, praví Panovník Hospodin."</verse>
      </chapter>
      <chapter osisID='Ezek.32'>
        <verse osisID='Ezek.32.1'>Prvního dne dvanáctého měsíce dvanáctého roku jsem dostal slovo Hospodinovo:</verse>
        <verse osisID='Ezek.32.2'>"Synu člověčí, zpívej žalozpěv nad faraonem, králem Egypta, a řekni mu: Považuješ se za lva národů? Připomínáš spíš mořskou obludu! Brouzdáš se svými řekami, nohama plácáš do vody a čeříš bahno v potocích.</verse>
        <verse osisID='Ezek.32.3'>Tak praví Panovník Hospodin: Roztáhnu na tebe svoji síť a sejdou se mnohé národy, aby tě mou sítí vytáhly.</verse>
        <verse osisID='Ezek.32.4'>Pohodím tě pak na souši a budeš ležet jen tak na zemi. Přivedu na tebe veškeré ptáky a všechnu zvěř tebou nasytím.</verse>
        <verse osisID='Ezek.32.5'>Rozházím tvé maso po kopcích a tvou zdechlinou zaplním údolí.</verse>
        <verse osisID='Ezek.32.6'>Napojím zemi tvojí kaluží, tvá krev dosáhne až k pohořím, budou tě plné všechny rokliny!</verse>
        <verse osisID='Ezek.32.7'>Až zdechneš, nebe zakryji a hvězdy na něm zatemním; slunce ukryji za mraky a měsíc nevydá svůj svit.</verse>
        <verse osisID='Ezek.32.8'>Všechna světla, jež září na nebi, kvůli tobě zatemním a tvoji zem ponořím do tmy, praví Panovník Hospodin.</verse>
        <verse osisID='Ezek.32.9'>Mnohé národy znepokojím v srdci, až tvé kusy roznesu mezi pohany, do zemí, o nichž netušíš.</verse>
        <verse osisID='Ezek.32.10'>Mnohé národy tebou vyděsím; jejich králům vstanou hrůzou vlasy, až jim zamávám mečem před tváří. Strachy o život se bude třást bez ustání jeden každý z nich v den tvé záhuby.</verse>
        <verse osisID='Ezek.32.11'>Tak totiž praví Panovník Hospodin: Meč babylonského krále se chystá na tebe!</verse>
        <verse osisID='Ezek.32.12'>Nechám tu tvoji hordu padnout mečem hrdinů - nejukrutnějších ze všech pohanů, kteří rozdrtí pýchu Egypta a celá jeho horda bude zničena.</verse>
        <verse osisID='Ezek.32.13'>Vyhubím i všechen jeho dobytek na březích velkých řek. Už je nerozčeří noha člověka, nezkalí je ani zvířecí kopyta.</verse>
        <verse osisID='Ezek.32.14'>Tehdy ty jejich vody ustálím a nechám je plynout podobné oleji, praví Panovník Hospodin.</verse>
        <verse osisID='Ezek.32.15'>Až Egypt zcela zpustoším a zbavím tu zemi všeho v ní, až pobiji všechny, kdo v ní bydleli, tehdy poznají, že já jsem Hospodin.</verse>
        <verse osisID='Ezek.32.16'>Toto je žalozpěv určený k truchlení. Ať jej zpívají dcery národů! Ať jej zpívají nad Egyptem a všemi jeho hordami, praví Panovník Hospodin."</verse>
        <verse osisID='Ezek.32.17'>Patnáctého dne téhož měsíce dvanáctého roku jsem dostal slovo Hospodinovo:</verse>
        <verse osisID='Ezek.32.18'>"Synu člověčí, truchli spolu s dcerami vznešených národů nad egyptskými hordami. Pošli je do podsvětí k těm, kdo klesli do jámy:</verse>
        <verse osisID='Ezek.32.19'>‚Jsi snad lepší než ostatní? Dolů! K neobřezaným ulehni!'</verse>
        <verse osisID='Ezek.32.20'>Padnou uprostřed mečem pobitých. Meč je tasen; Egypt už odvádějí i se všemi jeho hordami.</verse>
        <verse osisID='Ezek.32.21'>Mocní hrdinové o něm a jeho spojencích promluví zprostřed záhrobí: ‚Už jsou dole! Ulehli k neobřezancům pobitým mečem!'</verse>
        <verse osisID='Ezek.32.22'>Bude tam Asýrie a celá její armáda - jejich hroby všude dokola! Ti všichni padli a mečem pobiti</verse>
        <verse osisID='Ezek.32.23'>pohřbeni byli do jámy nejhlubší. Kolem jejího hrobu všude dokola leží její armáda. Ti, kdo šířili hrůzu v zemi živých, padli, mečem pobiti.</verse>
        <verse osisID='Ezek.32.24'>Bude tam Elam a celá jeho horda - kolem jeho hrobu všude dokola! Ti všichni padli a mečem pobiti sestoupili neobřezaní do podsvětí. Ti, kdo šířili hrůzu v zemi živých, teď snášejí hanbu s těmi, kdo klesli do jámy.</verse>
        <verse osisID='Ezek.32.25'>Ustlali mu lůžko mezi padlými - celá jeho horda má hroby všude dokola! Všichni ti neobřezanci byli mečem pobiti, protože šířili hrůzu v zemi živých, a tak teď snášejí hanbu s těmi, kdo klesli do jámy. Jsou uloženi mezi padlými.</verse>
        <verse osisID='Ezek.32.26'>Bude tam i Mešek, Tubal a celá jeho horda - jejich hroby všude dokola! Všichni ti neobřezanci byli mečem pobiti, protože šířili hrůzu v zemi živých.</verse>
        <verse osisID='Ezek.32.27'>Neleží ale mezi dávnými hrdiny, kteří sestoupili do podsvětí ve válečné zbroji, s hlavou položenou na meči a se štítem, jenž přikrýval jejich kosti tenkrát, když se země živých děsila před těmi hrdiny.</verse>
        <verse osisID='Ezek.32.28'>Ty však budeš ležet zmrzačen mezi neobřezanci pobitými mečem.</verse>
        <verse osisID='Ezek.32.29'>Bude tam i Edom se svými králi a knížaty. I přes svou udatnost byli uloženi k mečem pobitým. I oni leží s neobřezanci, s těmi, kdo klesli do jámy.</verse>
        <verse osisID='Ezek.32.30'>Budou tam všichni severní vladaři spolu se všemi Sidonci. Přes hrůzu, již budili svou udatností, sestoupili i oni s hanbou k pobitým. Teď leží neobřezaní mezi mečem padlými a snášejí hanbu s těmi, kdo klesli do jámy.</verse>
        <verse osisID='Ezek.32.31'>Až je farao s celým svým vojskem uvidí, dojde útěchy nad všemi svými hordami pobitými mečem, praví Panovník Hospodin.</verse>
        <verse osisID='Ezek.32.32'>Pustím totiž svou hrůzu do země živých a farao se všemi svými hordami bude položen mezi neobřezance padlé mečem, praví Panovník Hospodin."</verse>
      </chapter>
      <chapter osisID='Ezek.33'>
        <verse osisID='Ezek.33.1'>Dostal jsem slovo Hospodinovo:</verse>
        <verse osisID='Ezek.33.2'>"Synu člověčí, promluv ke svým krajanům a řekni jim: Když přivedu na některou zemi meč, lid té země ze svého středu vybere jednoho muže a ustanoví si ho za strážce.</verse>
        <verse osisID='Ezek.33.3'>Jakmile uvidí, že na tu zem jde meč, zatroubí na polnici a všechny varuje.</verse>
        <verse osisID='Ezek.33.4'>Když někdo uslyší zvuk polnice, ale nedá na varování a ten meč přijde a zabije ho, jeho krev padne na jeho hlavu.</verse>
        <verse osisID='Ezek.33.5'>Slyšel zvuk polnice, ale nedal na varování - jeho krev padne na něj. Kdyby dal na varování, mohl se zachránit.</verse>
        <verse osisID='Ezek.33.6'>Pokud však strážce uvidí, že jde meč, ale nezatroubí na polnici, aby lid varoval, a meč přijde a někoho z nich zabije, pak takový zemře za své viny, ale za jeho krev budu volat k odpovědnosti toho strážce.</verse>
        <verse osisID='Ezek.33.7'>Synu člověčí, ustanovil jsem tě strážcem domu Izraele. Jakmile uslyšíš slovo z mých úst, vyřiď jim mé varování.</verse>
        <verse osisID='Ezek.33.8'>Když řeknu ničemovi: ‚Ničemo, musíš zemřít,' ale ty nepromluvíš, abys toho ničemu varoval před jeho cestou - pak ten ničema zemře za své viny, ale za jeho krev budu volat k odpovědnosti tebe.</verse>
        <verse osisID='Ezek.33.9'>Pokud jsi však ničemu varoval, ať se odvrátí od své cesty, ale on se od ní neodvrátil - pak zemře za své viny, ale ty se zachráníš.</verse>
        <verse osisID='Ezek.33.10'>Synu člověčí, řekni domu Izraele - Mluvíte takto: ‚Naše přestupky a hříchy na nás doléhají a skomíráme kvůli nim. Jak bychom mohli žít?'</verse>
        <verse osisID='Ezek.33.11'>Řekni jim: Jakože jsem živ, praví Panovník Hospodin, nemám zalíbení ve smrti ničemy. Chci raději, aby se ničema od své cesty odvrátil a žil! Odvraťte se, odvraťte se od svých zlých cest! Proč máte umírat, dome Izraele?</verse>
        <verse osisID='Ezek.33.12'>Synu člověčí, řekni svým krajanům: Jakmile se spravedlivý vzbouří, jeho spravedlnost ho nezachrání. Jakmile se ničema odvrátí od své ničemnosti, jeho ničemnost ho nezničí. Jakmile spravedlivý začne hřešit, nebude už moci žít ze své spravedlnosti.</verse>
        <verse osisID='Ezek.33.13'>Řeknu-li spravedlivému: ‚Jistěže budeš žít,' a on začne spoléhat na svou spravedlnost a páchat bezpráví, žádné jeho spravedlivé skutky už nebudou vzpomenuty. Zemře kvůli bezpráví, jehož se dopustil.</verse>
        <verse osisID='Ezek.33.14'>Řeknu-li ničemovi: ‚Musíš zemřít,' a on se od svého hříchu odvrátí a začne jednat poctivě a spravedlivě,</verse>
        <verse osisID='Ezek.33.15'>takže ten ničema vrátí, co vzal do zástavy, nahradí, co uloupil, začne se řídit životodárnými pravidly a přestane páchat bezpráví - takový nezemře, takový jistě bude žít.</verse>
        <verse osisID='Ezek.33.16'>Žádné hříchy, jichž se dopustil, mu nebudou připomínány. Jednal poctivě a spravedlivě - jistěže bude žít.</verse>
        <verse osisID='Ezek.33.17'>Tví krajané ale říkají: ‚Hospodin je ve svém jednání vrtkavý.' Jsou to však oni, kdo je vrtkavý ve svém jednání!</verse>
        <verse osisID='Ezek.33.18'>Když se spravedlivý odvrátí od své spravedlnosti a páchá bezpráví, musí kvůli tomu zemřít.</verse>
        <verse osisID='Ezek.33.19'>Když se ničema odvrátí od své ničemnosti a jedná poctivě a spravedlivě, smí díky tomu žít.</verse>
        <verse osisID='Ezek.33.20'>Vy ale říkáte: ‚Hospodin je ve svém jednání vrtkavý.' Budu vás soudit, dome Izraele, každého podle jeho jednání!"</verse>
        <verse osisID='Ezek.33.21'>Pátého dne desátého měsíce dvanáctého roku našeho vyhnanství ke mně přišel uprchlík z Jeruzaléma se slovy: "Město padlo!"</verse>
        <verse osisID='Ezek.33.22'>Večer před jeho příchodem na mně spočinula ruka Hospodinova, a než ke mně ten uprchlík ráno přišel, Hospodin mi otevřel ústa. Má ústa se otevřela a přestal jsem být němý.</verse>
        <verse osisID='Ezek.33.23'>Dostal jsem slovo Hospodinovo:</verse>
        <verse osisID='Ezek.33.24'>"Synu člověčí! Obyvatelé rozvalin v izraelské zemi říkají: ‚Abraham byl sám a získal tuto zemi. Nás je mnoho a ta země nám patří!'</verse>
        <verse osisID='Ezek.33.25'>Nuže, řekni jim - Tak praví Panovník Hospodin: Jíte maso s krví, vzhlížíte ke svým hnusným modlám, proléváte krev, a ještě chcete vládnout zemi?</verse>
        <verse osisID='Ezek.33.26'>Spoléháte se na svůj meč, pácháte ohavnost, kdekdo przní manželku svého bližního, a ještě chcete vládnout zemi?</verse>
        <verse osisID='Ezek.33.27'>Řekni jim - Tak praví Panovník Hospodin: Jakože jsem živ, ti, kdo jsou v rozvalinách, padnou mečem; ty, kdo jsou na venkově, dám za potravu zvěři a ti, kdo se opevnili ve skalách a jeskyních, pomřou morem.</verse>
        <verse osisID='Ezek.33.28'>Obrátím tu zem v nejpustější pustinu a její pyšná moc tehdy skončí. Izraelské hory natolik zpustnou, že tudy nikdo ani nepůjde.</verse>
        <verse osisID='Ezek.33.29'>Obrátím tu zem v nejpustější pustinu kvůli všem ohavnostem, které páchali, a tehdy poznají, že já jsem Hospodin.</verse>
        <verse osisID='Ezek.33.30'>Synu člověčí! Tví krajané si o tobě povídají mezi zdmi i u dveří a jedni druhým říkají: ‚Pojďte, poslechneme si, jaké slovo přišlo od Hospodina.'</verse>
        <verse osisID='Ezek.33.31'>Přichází jich k tobě celé zástupy a sedají si před tebou jako můj lid, aby si poslechli tvá slova, ale nejednají podle nich. Ústa mají plná vroucí lásky, v srdci však následují mrzký zisk.</verse>
        <verse osisID='Ezek.33.32'>Nejsi pro ně víc než zpěvák milostných písní, co umí krásně zpívat a pěkně hrát; vyslechnou si tvá slova, ale nejednají podle nich.</verse>
        <verse osisID='Ezek.33.33'>Až to však přijde - a hle, už to přichází - tehdy poznají, že měli mezi sebou proroka."</verse>
      </chapter>
      <chapter osisID='Ezek.34'>
        <verse osisID='Ezek.34.1'>Dostal jsem slovo Hospodinovo:</verse>
        <verse osisID='Ezek.34.2'>"Synu člověčí, prorokuj proti pastýřům Izraele. Prorokuj a řekni těm pastýřům - Tak praví Panovník Hospodin: Běda vám, pastýři Izraele, kteří pasete sami sebe! Nemají se snad pastýři starat o ovce?</verse>
        <verse osisID='Ezek.34.3'>Tvaroh jíte, vlnou se oblékáte, vykrmené kusy zabíjíte, ale o ovce se nestaráte.</verse>
        <verse osisID='Ezek.34.4'>Nemohoucí neposilujete, nemocné neléčíte, zraněné neovazujete, zaběhlé nepřivádíte zpět, ztracené nehledáte, ale surově a krutě nad nimi panujete.</verse>
        <verse osisID='Ezek.34.5'>Rozutekly se, protože neměly pastýře, a staly se potravou kdejaké divé zvěře. Rozutekly se -</verse>
        <verse osisID='Ezek.34.6'>mé ovce bloudí po všech kopcích, po každém vyšším návrší. Mé ovce jsou rozptýleny po vší zemi a nikdo je nehledá, nikdo nejde za nimi.</verse>
        <verse osisID='Ezek.34.7'>Proto, pastýři, slyšte slovo Hospodinovo:</verse>
        <verse osisID='Ezek.34.8'>Jakože jsem živ, praví Panovník Hospodin - Protože se mé ovce bez pastýře staly kořistí a potravou kdejaké divé zvěře a protože mí pastýři nehledají mé ovce, ale starají se sami o sebe, a nikoli o mé ovce,</verse>
        <verse osisID='Ezek.34.9'>proto, vy pastýři, slyšte slovo Hospodinovo.</verse>
        <verse osisID='Ezek.34.10'>Tak praví Panovník Hospodin: Hle - jsem proti těm pastýřům! Budu je volat k odpovědnosti za své ovce a už je nenechám dělat pastýře, takže se ti pastýři už nebudou moci starat sami o sebe. Vyrvu jim své ovce ze chřtánu; už se jimi živit nebudou!</verse>
        <verse osisID='Ezek.34.11'>Ano, tak praví Panovník Hospodin: Hle - já sám půjdu hledat své ovce a najdu je.</verse>
        <verse osisID='Ezek.34.12'>Jako pastýř shledává své stádo, když se mu ovce zatoulaly, tak vyhledám své ovce a vysvobodím je ze všech míst, kam byly rozptýleny v onen temný a chmurný den.</verse>
        <verse osisID='Ezek.34.13'>Vyvedu je z národů, shromáždím je ze zemí a přivedu je zpátky do vlasti. Budu je pást na izraelských horách, při potocích a u všech osad v jejich zemi.</verse>
        <verse osisID='Ezek.34.14'>Budu je pást na dobrých pastvinách. Na výšinách izraelských hor pro ně bude pastva, tam budou odpočívat na krásných loukách a pást se na vydatných pastvinách v izraelských horách.</verse>
        <verse osisID='Ezek.34.15'>Své ovce budu pást já sám a nechám je odpočívat, praví Panovník Hospodin.</verse>
        <verse osisID='Ezek.34.16'>Ztracenou vyhledám, zaběhlou přivedu, zraněnou ovážu, nemocnou posílím, ale tučnou a silnou zahubím. Budu je pást ve spravedlnosti.</verse>
        <verse osisID='Ezek.34.17'>Vám, svým ovcím, pak Panovník Hospodin praví: Hle - budu soudit mezi jednotlivými ovcemi a mezi kozly a berany.</verse>
        <verse osisID='Ezek.34.18'>Nestačí vám pást se na dobrých pastvinách? To musíte zbytek pastvin podupat? Nestačí vám pít průzračnou vodu? Musíte tu zbývající kalit nohama?</verse>
        <verse osisID='Ezek.34.19'>To se mé ovce musí pást na tom, co jste zdupali, a pít, co jste nohama zkalili?</verse>
        <verse osisID='Ezek.34.20'>Nuže, Panovník Hospodin jim praví: Hle - já sám budu soudit mezi vykrmenými a hubenými ovcemi.</verse>
        <verse osisID='Ezek.34.21'>Protože se tlačíte boky i rameny a svými rohy trkáte všechny nemohoucí, až jste je odehnali pryč,</verse>
        <verse osisID='Ezek.34.22'>proto své ovce zachráním, aby už nebyly za kořist. Budu soudit mezi jednotlivými ovcemi.</verse>
        <verse osisID='Ezek.34.23'>Ustanovím nad nimi jednoho pastýře, který je bude pást - svého služebníka Davida. On bude jejich pastýřem a bude se o ně starat.</verse>
        <verse osisID='Ezek.34.24'>Já Hospodin budu jejich Bohem a můj služebník David bude mezi nimi vůdcem. To říkám já Hospodin.</verse>
        <verse osisID='Ezek.34.25'>Uzavřu s nimi smlouvu pokoje a odstraním z jejich země dravou zvěř, takže budou i na pustině bydlet v bezpečí a spát i po lesích.</verse>
        <verse osisID='Ezek.34.26'>Učiním je i celé okolí své hory požehnáním. V patřičný čas jim sešlu déšť; požehnání bude pršet jako průtrže!</verse>
        <verse osisID='Ezek.34.27'>Stromy v sadu vydají ovoce, země vydá úrodu a budou žít ve své vlasti v bezpečí. Tehdy poznají, že já jsem Hospodin, až rozlámu jejich jho na kusy a vysvobodím je z moci těch, kdo je drželi v otroctví.</verse>
        <verse osisID='Ezek.34.28'>Už nebudou kořistí pro pohany, nebudou potravou divé zvěři. Budou žít v bezpečí a nikdo je nevyděsí.</verse>
        <verse osisID='Ezek.34.29'>Způsobím, že jejich setba slavně poroste. Nebudou už v té zemi trpět hladem a nebudou už snášet posměch pohanů.</verse>
        <verse osisID='Ezek.34.30'>Tehdy poznají, že já Hospodin, jejich Bůh, jsem s nimi a že oni, dům Izraele, jsou můj lid, praví Panovník Hospodin.</verse>
        <verse osisID='Ezek.34.31'>Vy jste mé ovce - lidské ovce na mé pastvině - a já jsem váš Bůh, praví Panovník Hospodin."</verse>
      </chapter>
      <chapter osisID='Ezek.35'>
        <verse osisID='Ezek.35.1'>Dostal jsem slovo Hospodinovo:</verse>
        <verse osisID='Ezek.35.2'>"Synu člověčí, obrať se proti pohoří Seír a prorokuj proti němu.</verse>
        <verse osisID='Ezek.35.3'>Řekni mu - Tak praví Panovník Hospodin: Hle, já jsem proti tobě, pohoří Seír! Vztáhnu na tebe ruku a obrátím tě ve zpustošenou pustinu.</verse>
        <verse osisID='Ezek.35.4'>Tvá města nechám ležet v troskách a zbude z tebe pustina. Tehdy poznáš, že já jsem Hospodin.</verse>
        <verse osisID='Ezek.35.5'>Kvůli své dávné nenávisti jsi vydalo syny Izraele napospas meči, když přišel čas jejich neštěstí, čas zúčtování s jejich vinami.</verse>
        <verse osisID='Ezek.35.6'>Proto, jakože jsem živ, praví Panovník Hospodin, vydám tě krveprolití a krev se ti bude lepit na paty. Když ti nevadilo krveprolití, bude se ti krev lepit na paty!</verse>
        <verse osisID='Ezek.35.7'>Obrátím pohoří Seír ve zpustošenou pustinu a zahubím každého, kdo by tudy šel nebo se tudy navracel.</verse>
        <verse osisID='Ezek.35.8'>Naplním tvé hory mrtvolami. Na tvých stráních, v údolích i ve všech roklích budou padat mečem pobití.</verse>
        <verse osisID='Ezek.35.9'>Způsobím, že z tebe zbude věčná pustina; tvá města zůstanou neobydlena. Tehdy poznáte, že já jsem Hospodin.</verse>
        <verse osisID='Ezek.35.10'>Říkáš: ‚Oba ty národy mi patří, obě ty země obsadím' - jenže tam bydlí Hospodin!</verse>
        <verse osisID='Ezek.35.11'>Proto, jakože jsem živ, praví Panovník Hospodin, tvůj nenávistný hněv a závist vůči nim ti odplatím a dám se mezi nimi poznat, až tě budu soudit.</verse>
        <verse osisID='Ezek.35.12'>Tehdy poznáš, že já Hospodin jsem slyšel všechny tvé urážky proti izraelským horám. Prý: ‚Je z nich pustina, můžeme je klidně spolykat!'</verse>
        <verse osisID='Ezek.35.13'>Takovými řečmi jste se chlubili proti mně, chrlili jste svá slova proti mně. Já jsem to ale slyšel.</verse>
        <verse osisID='Ezek.35.14'>Tak praví Panovník Hospodin: K radosti celého světa tě zpustoším!</verse>
        <verse osisID='Ezek.35.15'>Tvou radost nad zpustošením dědictví domu Izraele ti odplatím: Budeš zpustošeno, pohoří Seír, i celý Edom se vším všudy! Tehdy poznají, že já jsem Hospodin."</verse>
      </chapter>
      <chapter osisID='Ezek.36'>
        <verse osisID='Ezek.36.1'>"Synu člověčí, prorokuj o izraelských horách. Řekni: Izraelské hory, slyšte slovo Hospodinovo.</verse>
        <verse osisID='Ezek.36.2'>Tak praví Panovník Hospodin - Nepřítel nad vámi volal: ‚Hohó, ty dávné výšiny teď patří nám!'</verse>
        <verse osisID='Ezek.36.3'>Proto prorokuj a řekni: Tak praví Panovník Hospodin. Protože vás pustošili a drtili ze všech stran, aby si vás zbytek národů mohl rozebrat, a protože vás lidé pomlouvají a očerňují vás,</verse>
        <verse osisID='Ezek.36.4'>proto, izraelské hory, slyšte slovo Panovníka Hospodina. Toto praví Panovník Hospodin horám a výšinám, stržím a roklinám, zpustošeným troskám a opuštěným městům, která se stala kořistí zbytku národů a všem dokola jsou jen k posměchu.</verse>
        <verse osisID='Ezek.36.5'>Nuže, tak praví Panovník Hospodin: Ano, mluvil jsem v planoucím horlení proti zbytku národů i proti Edomu - proti všem, kdo si s nezřízenou radostí drze přivlastnili mou zemi, aby ukořistili její pastviny.</verse>
        <verse osisID='Ezek.36.6'>Proto prorokuj o izraelské zemi a řekni horám a výšinám, stržím a roklinám: Tak praví Panovník Hospodin. Hle - mluvím zuřivě rozhorlen, protože se vám posmívali pohané.</verse>
        <verse osisID='Ezek.36.7'>Nuže, tak praví Panovník Hospodin: Přísahám, že pohanům kolem vás se také budou posmívat!</verse>
        <verse osisID='Ezek.36.8'>Vy, izraelské hory, se však budete jen zelenat a ponesete ovoce mému lidu, Izraeli, jenž se už brzy vrátí.</verse>
        <verse osisID='Ezek.36.9'>Vždyť já jsem přece s vámi! Obrátím k vám svou tvář a budou vás znovu orat a osívat.</verse>
        <verse osisID='Ezek.36.10'>Rozmnožím vaše obyvatele - celý a úplný dům Izraele - aby znovu obydleli města a vystavěli, co leží v troskách.</verse>
        <verse osisID='Ezek.36.11'>Rozmnožím vaše lidi i zvířata a budou se množit a rozmáhat. Osídlím vás jako za starodávna a budu k vám ještě štědřejší než kdysi. Tak poznáte, že já jsem Hospodin.</verse>
        <verse osisID='Ezek.36.12'>Znovu k vám přivedu lidi; Izrael, můj vlastní lid, vás obsadí a budete jejich dědictvím. Už nikdy je nepřipravíte o děti.</verse>
        <verse osisID='Ezek.36.13'>Tak praví Panovník Hospodin. Protože o tobě říkají: ‚Ta země požírá lidi a připravuje vlastní národ o děti,'</verse>
        <verse osisID='Ezek.36.14'>proto už nebudeš požírat lidi a nebudeš už připravovat svůj národ o děti, praví Panovník Hospodin.</verse>
        <verse osisID='Ezek.36.15'>Nenechám už tě poslouchat posměch pohanů, nebudeš už muset snášet urážky národů a nikdy už nepřivedeš svůj národ k pádu, praví Panovník Hospodin."</verse>
        <verse osisID='Ezek.36.16'>Dostal jsem slovo Hospodinovo:</verse>
        <verse osisID='Ezek.36.17'>"Synu člověčí, když dům Izraele ještě žil ve vlastní zemi, svými způsoby a skutky ji poskvrnil. Jejich způsoby byly v mých očích nečisté jako ženské krvácení.</verse>
        <verse osisID='Ezek.36.18'>Vylil jsem tedy na ně svůj hněv, neboť v té zemi prolévali krev a poskvrnili ji svými hnusnými modlami.</verse>
        <verse osisID='Ezek.36.19'>Rozptýlil jsem je mezi národy, takže jsou rozprášeni po zemích. Odsoudil jsem je za jejich způsoby a skutky.</verse>
        <verse osisID='Ezek.36.20'>Kamkoli ale mezi národy přišli, všude mé svaté jméno znesvětili. Říkalo se totiž o nich: ‚Jsou Hospodinův lid, ale z jeho země museli odejít.'</verse>
        <verse osisID='Ezek.36.21'>Proto jsem byl pohnut lítostí nad svým svatým jménem, které dům Izraele znesvětil mezi národy, kamkoli přišli.</verse>
        <verse osisID='Ezek.36.22'>Proto řekni domu Izraele - Tak praví Panovník Hospodin: Nedělám to kvůli vám, dome Izraele, ale kvůli svému svatému jménu, které jste znesvětili mezi národy, kamkoli jste přišli.</verse>
        <verse osisID='Ezek.36.23'>Posvětím své veliké jméno, znesvěcené mezi národy, jméno, které jste mezi nimi znesvětili. Tehdy národy poznají, že já jsem Hospodin - až na vás před jejich očima prokážu, jak jsem svatý, praví Panovník Hospodin.</verse>
        <verse osisID='Ezek.36.24'>Posbírám vás z pohanů, shromáždím vás ze všech zemí a přivedu vás zpět do vlasti.</verse>
        <verse osisID='Ezek.36.25'>Pokropím vás čistou vodou a budete čistí. Ode vší vaší nečistoty a ode všech vašich hnusných model vás očistím.</verse>
        <verse osisID='Ezek.36.26'>Dám vám nové srdce a do nitra vám vložím nového ducha. Vezmu vám z těla srdce z kamene a dám vám srdce z masa.</verse>
        <verse osisID='Ezek.36.27'>Vložím vám do nitra svého Ducha a způsobím, abyste se řídili mými pravidly, dodržovali mé zákony a jednali podle nich.</verse>
        <verse osisID='Ezek.36.28'>Budete bydlet v zemi, kterou jsem dal vašim otcům. Budete mým lidem a já budu vaším Bohem.</verse>
        <verse osisID='Ezek.36.29'>Ode vší vaší nečistoty vás zachráním. Přivolám také obilí a rozmnožím je. Nedopustím už na vás hlad.</verse>
        <verse osisID='Ezek.36.30'>Rozmnožím ovoce na stromech i polní úrodu, abyste už mezi národy nesnášeli hanbu kvůli hladu.</verse>
        <verse osisID='Ezek.36.31'>Pak si vzpomenete na své zlé cesty a nesprávné jednání a budete se sami sobě ošklivit kvůli svým vinám a své zvrhlosti.</verse>
        <verse osisID='Ezek.36.32'>Nedělám to kvůli vám, praví Panovník Hospodin, toho si buďte vědomi. Vy buďte zahanbeni a styďte se za své způsoby, dome izraelský.</verse>
        <verse osisID='Ezek.36.33'>Toto praví Panovník Hospodin: V den, kdy vás očistím od všech vin, znovu obydlím vaše města, aby se vystavělo, co leží v troskách.</verse>
        <verse osisID='Ezek.36.34'>Zpustošená země bude obdělána, aby už před očima všech kolemjdoucích neležela pustá.</verse>
        <verse osisID='Ezek.36.35'>Řeknou: ‚Z té zpustošené země je teď úplná zahrada Eden! A ta rozbořená města, jež ležela opuštěná v troskách, jsou teď opevněná a obydlená.'</verse>
        <verse osisID='Ezek.36.36'>Tak poznají národy, které zbudou ve vašem okolí, že já Hospodin jsem vystavěl zbořeniny a znovu osázel pustiny. To říkám já Hospodin; já to učiním.</verse>
        <verse osisID='Ezek.36.37'>Tak praví Panovník Hospodin: Znovu odpovím na modlitby domu Izraele a toto pro ně učiním: Rozmnožím jejich lid jako stádo ovcí.</verse>
        <verse osisID='Ezek.36.38'>Bude jich jako stád posvěcených ovcí, jako ovcí v Jeruzalémě o svátcích - tak se ta rozbořená města zaplní lidmi jako ovcemi. Tehdy poznají, že já jsem Hospodin."</verse>
      </chapter>
      <chapter osisID='Ezek.37'>
        <verse osisID='Ezek.37.1'>Spočinula na mně ruka Hospodinova. Hospodin mě svým Duchem odvedl pryč a postavil mě doprostřed údolí plného kostí.</verse>
        <verse osisID='Ezek.37.2'>Prováděl mě mezi nimi kolem dokola a hle - celá ta pláň jimi byla poseta a byly úplně vyschlé.</verse>
        <verse osisID='Ezek.37.3'>"Synu člověčí," řekl mi, "mohou ty kosti ožít?" "Panovníku Hospodine," odpověděl jsem, "to víš ty."</verse>
        <verse osisID='Ezek.37.4'>Tehdy mi řekl: "Prorokuj o těchto kostech a řekni jim: Suché kosti, slyšte slovo Hospodinovo!</verse>
        <verse osisID='Ezek.37.5'>Toto praví Panovník Hospodin těmto kostem: Hle, já do vás přivedu ducha, abyste ožily.</verse>
        <verse osisID='Ezek.37.6'>Dám na vás šlachy a pokryji vás masem, potáhnu vás kůží a vložím do vás ducha, abyste ožily. Tehdy poznáte, že já jsem Hospodin."</verse>
        <verse osisID='Ezek.37.7'>Prorokoval jsem tedy, jak mi bylo přikázáno. A zatímco jsem prorokoval, náhle se ozval hluk: kosti se s rachotem začaly připojovat jedna ke druhé.</verse>
        <verse osisID='Ezek.37.8'>Viděl jsem, jak se pokrývají šlachami a masem a jak se svrchu potahují kůží. Ducha však v sobě neměly.</verse>
        <verse osisID='Ezek.37.9'>Tehdy mi řekl: "Prorokuj k duchu. Prorokuj, synu člověčí, a řekni mu - Tak praví Panovník Hospodin: Přijď, duchu, ze čtyř stran a dechni do těchto pobitých, ať ožijí!"</verse>
        <verse osisID='Ezek.37.10'>A když jsem prorokoval, jak mi přikázal, vstoupil do nich duch a ožili. Postavili se na nohy a byl jich obrovský, nesčíslný šik.</verse>
        <verse osisID='Ezek.37.11'>"Synu člověčí," řekl mi potom, "tyto kosti jsou celý dům Izraele. Říkají: ‚Naše kosti vyschly, nemáme žádnou naději, jsme ztraceni.'</verse>
        <verse osisID='Ezek.37.12'>Nuže, prorokuj a řekni jim - Tak praví Panovník Hospodin: Hle, já otevřu vaše hroby; z těch hrobů vás vyvedu, lide můj, a přivedu vás do izraelské země.</verse>
        <verse osisID='Ezek.37.13'>Tehdy poznáte, že já jsem Hospodin - až otevřu vaše hroby a z těch hrobů vás vyvedu, lide můj.</verse>
        <verse osisID='Ezek.37.14'>Vložím do vás svého Ducha, abyste ožili, a dám vám spočinout ve vaší zemi. Tehdy poznáte, že já jsem Hospodin. Jak jsem řekl, tak učiním, praví Hospodin."</verse>
        <verse osisID='Ezek.37.15'>Dostal jsem slovo Hospodinovo:</verse>
        <verse osisID='Ezek.37.16'>"Synu člověčí, vezmi si kus dřeva a napiš na něj: ‚Dřevo Judovo a jeho druhů ze synů Izraele'. Pak vezmi jiný kus a napiš na něj: ‚Dřevo Josefovo (totiž Efraimovo) a jeho druhů z celého domu Izraele'.</verse>
        <verse osisID='Ezek.37.17'>Pak je spoj jedno s druhým v jediné dřevo, ať jsou v tvé ruce jedno.</verse>
        <verse osisID='Ezek.37.18'>Až se tě tví krajané zeptají: ‚Nepovíš nám, co to má podle tebe znamenat?'</verse>
        <verse osisID='Ezek.37.19'>řekni jim - Tak praví Panovník Hospodin: Hle, já vezmu dřevo Josefovo (které je v ruce Efraimově) a jeho druhů z izraelských kmenů a přiložím je ke dřevu Judovu. Spojím je v jediné dřevo a budou v mé ruce jedno.'</verse>
        <verse osisID='Ezek.37.20'>Podrž ta popsaná dřeva před jejich očima</verse>
        <verse osisID='Ezek.37.21'>a řekni jim - Tak praví Panovník Hospodin: Hle, já vezmu syny Izraele z národů, kam odešli. Shromáždím je z celého okolí a přivedu je zpátky do vlasti.</verse>
        <verse osisID='Ezek.37.22'>V té zemi, na izraelských horách, je učiním jediným národem a všem jim bude kralovat jeden král. Už to nebudou dva národy, už se nebudou dělit na dvě království.</verse>
        <verse osisID='Ezek.37.23'>Už se nebudou poskvrňovat svými hnusnými modlami, svými nechutnými obrazy a všemi ostatními hříchy. Zachráním je odevšad, kde žili a hřešili, a očistím je. Budou mým lidem a já budu jejich Bohem.</verse>
        <verse osisID='Ezek.37.24'>Můj služebník David bude jejich králem a všichni budou mít jediného pastýře. Budou se řídit mými zákony, dodržovat má ustanovení a jednat podle nich.</verse>
        <verse osisID='Ezek.37.25'>Budou bydlet v zemi, kterou jsem dal svému služebníku Jákobovi a ve které bydleli jejich otcové. Budou v ní bydlet oni, jejich děti i děti jejich dětí až navěky a vůdcem jim navěky bude můj služebník David.</verse>
        <verse osisID='Ezek.37.26'>Uzavřu s nimi smlouvu pokoje; bude to věčná smlouva s nimi. Zasadím je a rozmnožím a uprostřed nich zřídím navěky svou svatyni.</verse>
        <verse osisID='Ezek.37.27'>Můj příbytek bude mezi nimi, já budu jejich Bůh a oni budou můj lid.</verse>
        <verse osisID='Ezek.37.28'>Tehdy národy poznají, že já jsem Hospodin, Posvětitel Izraele, až bude má svatyně navěky uprostřed nich."</verse>
      </chapter>
      <chapter osisID='Ezek.38'>
        <verse osisID='Ezek.38.1'>Dostal jsem slovo Hospodinovo:</verse>
        <verse osisID='Ezek.38.2'>"Synu člověčí, obrať se proti Gogovi v zemi Magog, proti velevládci Mešeku a Tubalu. Prorokuj proti němu</verse>
        <verse osisID='Ezek.38.3'>a řekni - Tak praví Panovník Hospodin: Hle, já jsem proti tobě, Gogu, velevládce Mešeku a Tubalu!</verse>
        <verse osisID='Ezek.38.4'>Přivedu si tě. Vrazím ti do čelistí háky a přivleču tě s celým tvým vojskem - koně i všechny jezdce v plné výstroji, nesčetný zástup s pavézami a štíty, všechny vyzbrojené meči,</verse>
        <verse osisID='Ezek.38.5'>Peršany, Habešany i Libyjce s nimi, všechny se štíty a přilbami,</verse>
        <verse osisID='Ezek.38.6'>Gomera se všemi jeho šiky i Bet-togarmu z dálného severu se všemi jeho šiky - všechny ty národy, které se k tobě připojí.</verse>
        <verse osisID='Ezek.38.7'>Chystej se! Buď připraven i se všemi zástupy shromážděnými k tobě, neboť budeš jejich velitel.</verse>
        <verse osisID='Ezek.38.8'>Po dlouhé době budeš povolán, po mnoha letech přitáhneš do země, která se vzpamatovala z válek a jejíž lid se shromáždil z mnoha národů na izraelské hory, jež byly tak dlouho posety troskami. Poté, co budou vyvedeni z národů, budou všichni bydlet v bezpečí,</verse>
        <verse osisID='Ezek.38.9'>když vtom přitáhneš ty. Přiženeš se jako bouře a jako mračno přikryješ zem se všemi svými vojsky, s mnoha národy, které se k tobě připojí.</verse>
        <verse osisID='Ezek.38.10'>Tak praví Panovník Hospodin: V ten den tě napadnou různé myšlenky a zosnuješ zlý plán.</verse>
        <verse osisID='Ezek.38.11'>Řekneš si: ‚Zaútočím na zemi s nechráněnými vesnicemi, napadnu ty, kdo žijí v klidu a bezpečí - vždyť její obyvatelé vůbec nemají hradby, brány ani závory!'</verse>
        <verse osisID='Ezek.38.12'>Vrhneš se na kořist a budeš plenit, vztáhneš ruku na osídlené trosky a na lid shromážděný z národů, který se stará o svá stáda a majetek a bydlí v samém středu země.</verse>
        <verse osisID='Ezek.38.13'>Šeba a Dedan i zámořští kupci a všichni jejich draví lvi se tě zeptají: ‚Přicházíš se vrhnout na kořist? Shromáždil jsi vojska, abys plenil? Abys odnesl stříbro se zlatem, pobral stáda i majetek a pobral spoustu kořisti?'</verse>
        <verse osisID='Ezek.38.14'>Nuže, synu člověčí, prorokuj a řekni Gogovi - Tak praví Panovník Hospodin: V den, kdy bude můj lid Izrael bydlet v bezpečí, si jich povšimneš</verse>
        <verse osisID='Ezek.38.15'>a přijdeš ze své domoviny na dálném severu se všemi národy, které se k tobě připojí - samí jezdci na koních, nesčetný zástup mocné armády.</verse>
        <verse osisID='Ezek.38.16'>Přitáhneš na můj lid Izrael jako mračno, jež přikrývá zemi. V budoucnosti tě, Gogu, přivedu proti své zemi, aby mě národy poznaly, až se na tobě před jejich očima posvětím.</verse>
        <verse osisID='Ezek.38.17'>Tak praví Panovník Hospodin: Ano, jsi to ty, o kom jsem mluvil v dávných dnech skrze své služebníky, izraelské proroky. Po celá léta tehdy prorokovali, že tě přivedu proti nim.</verse>
        <verse osisID='Ezek.38.18'>V ten den, praví Panovník Hospodin, v den, kdy Gog zaútočí na izraelskou zem, vzplane můj prudký hněv.</verse>
        <verse osisID='Ezek.38.19'>Ve svém rozhorlení, v plameni svého zuření prohlašuji: V ten den bude v izraelské zemi veliké zemětřesení!</verse>
        <verse osisID='Ezek.38.20'>Mořské ryby i ptáci na nebi, divoká zvěř i všechna havěť lezoucí po zemi se přede mnou budou třást spolu se všemi lidmi všude na zemi. Sesují se hory, zbortí se srázy a každá hradba padne k zemi.</verse>
        <verse osisID='Ezek.38.21'>Na všech svých horách povolám proti Gogovi meč, praví Panovník Hospodin, a všichni jeho muži obrátí meč proti sobě navzájem.</verse>
        <verse osisID='Ezek.38.22'>Budu ho soudit morem a krveprolitím, průtrží mračen a kroupami jako kameny, budu dštít oheň a síru na něj a jeho šiky - na všechny ty národy, které se k němu připojí.</verse>
        <verse osisID='Ezek.38.23'>Tak projevím svou velikost a svatost a dám se poznat před očima mnoha národů. Tehdy poznají, že já jsem Hospodin."</verse>
      </chapter>
      <chapter osisID='Ezek.39'>
        <verse osisID='Ezek.39.1'>"Synu člověčí, prorokuj proti Gogovi a řekni - Tak praví Panovník Hospodin: Hle, já jsem proti tobě, Gogu, velevládce Mešeku a Tubalu!</verse>
        <verse osisID='Ezek.39.2'>Přivedu si tě. Přitáhnu tě a vyvleču z dalekého severu a zavedu tě na hory Izraele,</verse>
        <verse osisID='Ezek.39.3'>kde ti vyrazím luk z levice a šípy ti nechám vypadnout z pravice.</verse>
        <verse osisID='Ezek.39.4'>Na izraelských horách padneš se všemi svými vojsky, s národy, které se k tobě připojí. Nakrmím tebou dravé ptáky i divou zvěř.</verse>
        <verse osisID='Ezek.39.5'>Zůstaneš ležet venku na poli. Ano, tak jsem promluvil, praví Panovník Hospodin.</verse>
        <verse osisID='Ezek.39.6'>Pošlu oheň i proti Magogovi a těm, kdo si žijí v bezpečí na pobřežích. Tehdy poznají, že já jsem Hospodin.</verse>
        <verse osisID='Ezek.39.7'>Uprostřed svého lidu Izraele zjevím své svaté jméno a už nikdy nedopustím, aby bylo znesvěceno. Tehdy národy poznají, že já Hospodin jsem Svatý v Izraeli.</verse>
        <verse osisID='Ezek.39.8'>Hle - už to přichází, už se to děje, praví Panovník Hospodin! To je ten den, o kterém jsem mluvil.</verse>
        <verse osisID='Ezek.39.9'>Obyvatelé izraelských měst vyjdou pálit jejich zbraně - štíty i pavézy, luky i šípy, kyje i kopí. Budou s nimi topit sedm let.</verse>
        <verse osisID='Ezek.39.10'>Nebudou nosit dříví z polí ani ho kácet v lesích, protože budou topit zbraněmi. Oberou o kořist ty, kdo je obírali, a vyplení ty, kdo je plenili, praví Panovník Hospodin.</verse>
        <verse osisID='Ezek.39.11'>Toho dne určím Gogovi pohřebiště v Izraeli, průsmyk ležící na východ od moře. Tak se ten průsmyk zatarasí, neboť v něm pohřbí Goga se všemi jeho hordami, a nazvou jej Ge-hamon Gog, Údolí hordy Gogovy.</verse>
        <verse osisID='Ezek.39.12'>Sedm měsíců je tam dům Izraele bude pohřbívat, aby očistili zem.</verse>
        <verse osisID='Ezek.39.13'>Všichni obyvatelé země je budou pohřbívat a získají si tím pověst v den, kdy se oslavím, praví Panovník Hospodin.</verse>
        <verse osisID='Ezek.39.14'>Muži k tomu určení budou stále procházet zemí a spolu s ostatními budou pohřbívat ostatky ležící na zemi, aby ji očistili. Po sedmi měsících pak zemi znovu prozkoumají.</verse>
        <verse osisID='Ezek.39.15'>Projdou skrze ni, a jakmile spatří lidskou kost, postaví vedle ní znamení, aby ji hrobaři pohřbili v Ge-hamon Gogu</verse>
        <verse osisID='Ezek.39.16'>(kde bude město jménem Hamona). Tak bude země očištěna.</verse>
        <verse osisID='Ezek.39.17'>Synu člověčí, tak praví Hospodin - Řekni všem ptákům a veškeré divé zvěři: Shromážděte se a pojďte sem! Sejděte se ze všech stran k obětní hostině, kterou pro vás připravím, k veliké obětní hostině na horách Izraele. Budete žrát maso a chlemtat krev.</verse>
        <verse osisID='Ezek.39.18'>Budete žrát maso hrdinů a chlemtat krev světových vládců - samých beranů, jehňat, kozlů a býků vypasených v Bášanu.</verse>
        <verse osisID='Ezek.39.19'>Na obětní hostině, kterou pro vás připravím, budete žrát tuk, až budete plní, a budete pít krev až k opití.</verse>
        <verse osisID='Ezek.39.20'>U mého stolu se nasytíte koni i jezdci, hrdiny i všemi válečníky, praví Panovník Hospodin.</verse>
        <verse osisID='Ezek.39.21'>Předvedu svou slávu mezi národy. Všechny národy uvidí, jak vykonám svůj soud a jak na ně položím svou ruku.</verse>
        <verse osisID='Ezek.39.22'>Od toho dne nadále bude dům Izraele vědět, že já jsem Hospodin, jejich Bůh.</verse>
        <verse osisID='Ezek.39.23'>Tehdy národy poznají, že dům Izraele šel do vyhnanství za své viny. Protože mi byli nevěrní, skryl jsem před nimi svou tvář a vydal je do rukou jejich nepřátel, aby všichni padli mečem.</verse>
        <verse osisID='Ezek.39.24'>Naložil jsem s nimi, jak si za svou nečistotu a za své hříchy zasloužili - skryl jsem svoji tvář před nimi.</verse>
        <verse osisID='Ezek.39.25'>Nuže, tak praví Panovník Hospodin: Teď už přivedu Jákoba ze zajetí! Nad celým domem Izraele se slituji a pro své svaté jméno se rozhorlím.</verse>
        <verse osisID='Ezek.39.26'>Uvědomí si svou hanbu a všechnu tu nevěru, jíž se vůči mně dopouštěli, když ještě žili v bezpečí ve své zemi a nikdo je neděsil.</verse>
        <verse osisID='Ezek.39.27'>Až je navrátím z národů a shromáždím je ze zemí jejich nepřátel, prokážu na nich svou svatost před očima mnoha národů.</verse>
        <verse osisID='Ezek.39.28'>Tehdy poznají, že já jsem Hospodin, jejich Bůh - ačkoli jsem je vystěhoval mezi národy, znovu je shromáždím do vlasti a žádného z nich už nenechám ve vyhnanství.</verse>
        <verse osisID='Ezek.39.29'>Už před nimi nebudu skrývat svoji tvář, neboť na dům Izraele vyliji svého Ducha, praví Panovník Hospodin."</verse>
      </chapter>
      <chapter osisID='Ezek.40'>
        <verse osisID='Ezek.40.1'>Desátého dne měsíce po novém roce, v pětadvacátém roce našeho vyhnanství a čtrnáctém roce po pádu města, právě toho dne na mně spočinula ruka Hospodinova a přivedl mě tam.</verse>
        <verse osisID='Ezek.40.2'>V Božím vidění mě přivedl do izraelské země a postavil mě na velmi vysokou horu. Na ní se od jihu rýsovalo cosi jako město.</verse>
        <verse osisID='Ezek.40.3'>Přivedl mě tam a hle - v bráně stál kdosi napohled jako z bronzu, v ruce lněnou šňůru a měřicí tyč.</verse>
        <verse osisID='Ezek.40.4'>"Synu člověčí," řekl mi ten muž, "pozorně se dívej, bedlivě poslouchej a dobře si všímej všeho, co ti ukážu, neboť právě proto jsi sem byl přiveden. Všechno, co vidíš, oznam domu Izraele."</verse>
        <verse osisID='Ezek.40.5'>Spatřil jsem chrámový okrsek obehnaný kolem dokola vnější zdí. Tyč v ruce onoho muže byla dlouhá 6 loktů (počítaje lokty o dlaň delší). Změřil s ní tu zeď a byla na tyč silná a na tyč vysoká.</verse>
        <verse osisID='Ezek.40.6'>Poté přešel k východní bráně. Vystoupil po schodech a změřil její práh: byl na tyč hluboký.</verse>
        <verse osisID='Ezek.40.7'>Byly v ní výklenky na tyč široké a na tyč hluboké; výklenky byly 5 loktů od sebe. Také práh vedoucí do síně na vnitřní straně brány byl na tyč hluboký.</verse>
        <verse osisID='Ezek.40.8'>Dále změřil síň brány:</verse>
        <verse osisID='Ezek.40.9'>byla 8 loktů hluboká a měla pilíře 2 lokty silné. Síň byla na vnitřní straně brány.</verse>
        <verse osisID='Ezek.40.10'>Uvnitř této východní brány byly po jedné i druhé straně tři výklenky a ty tři měly vždy stejné rozměry. Také pilíře po jedné i druhé straně měly vždy stejné rozměry.</verse>
        <verse osisID='Ezek.40.11'>Změřil vchod do brány: byl 10 loktů široký a samotná brána byla 13 loktů široká.</verse>
        <verse osisID='Ezek.40.12'>Před výklenky byla po jedné i druhé straně zídka na loket vysoká. Výklenky byly 6 loktů široké a 6 loktů hluboké.</verse>
        <verse osisID='Ezek.40.13'>Skrze protilehlé vchody výklenků pak změřil strop: od zadní stěny jednoho výklenku po zadní stěnu druhého byla ta brána 25 loktů široká.</verse>
        <verse osisID='Ezek.40.14'>Změřil také síň: kolem dokola až k pilířům ústícím do nádvoří měřila 60 loktů.</verse>
        <verse osisID='Ezek.40.15'>Od vstupního průčelí až po průčelí síně na opačné straně byla brána 50 loktů dlouhá.</verse>
        <verse osisID='Ezek.40.16'>Po stranách brány vedla do výklenků mezi pilíři okénka, která se směrem dovnitř zužovala; stejně tak to bylo i v síni. Po stranách vedla dovnitř okénka a na pilířích byly palmové ornamenty.</verse>
        <verse osisID='Ezek.40.17'>Poté mě uvedl na vnější nádvoří. Kolem dokola nádvoří jsem uviděl jakési místnosti a dláždění. Po obvodu toho dláždění bylo celkem třicet místností.</verse>
        <verse osisID='Ezek.40.18'>Dláždění přiléhalo k branám po celé délce jejich boků. To bylo dolní dláždění.</verse>
        <verse osisID='Ezek.40.19'>Pak změřil vzdálenost od průčelí dolní brány k průčelí vnitřního nádvoří: 100 loktů. Tolik východ; nyní k severu.</verse>
        <verse osisID='Ezek.40.20'>Muž změřil délku i šířku severní brány vnějšího nádvoří.</verse>
        <verse osisID='Ezek.40.21'>Její tři výklenky po jedné i druhé straně a rovněž pilíře a síň měly stejné rozměry jako ty v první bráně. Byla 50 loktů dlouhá a 25 loktů široká.</verse>
        <verse osisID='Ezek.40.22'>Její okénka, síň i palmy měly stejné rozměry jako ve východní bráně. Stoupalo se k ní po sedmi schodech a na protilehlé straně měla síň.</verse>
        <verse osisID='Ezek.40.23'>Stejně jako východní brána i tato severní stála naproti bráně vedoucí do vnitřního nádvoří. Od brány k bráně naměřil 100 loktů.</verse>
        <verse osisID='Ezek.40.24'>Pak mě odvedl k jihu, kde jsem uviděl jižní bránu. Změřil její pilíře i síň a měly stejné rozměry jako ty předchozí.</verse>
        <verse osisID='Ezek.40.25'>Sama brána i její síň měla po stranách okénka stejně jako ty předchozí. Byla 50 loktů dlouhá a 25 loktů široká.</verse>
        <verse osisID='Ezek.40.26'>Vedlo k ní sedm schodů a na protilehlé straně měla síň. Po jedné i druhé straně měla pilíře s palmovými ornamenty.</verse>
        <verse osisID='Ezek.40.27'>I zde na jižní straně stála ještě další brána vedoucí do vnitřního nádvoří. Od této brány naměřil k vnější jižní bráně 100 loktů.</verse>
        <verse osisID='Ezek.40.28'>Poté mě jižní branou uvedl na vnitřní nádvoří. Změřil tuto jižní bránu a měla stejné rozměry jako předchozí brány.</verse>
        <verse osisID='Ezek.40.29'>Také její výklenky, pilíře a síň měly stejné rozměry jako ty předchozí. Sama brána i její síň měla po stranách okénka a byla 50 loktů dlouhá a 25 loktů široká.</verse>
        <verse osisID='Ezek.40.30'>(Síně bran okolo vnitřního nádvoří byly 25 loktů široké a 5 loktů hluboké.)</verse>
        <verse osisID='Ezek.40.31'>Síň byla obrácená k vnějšímu nádvoří. Měla pilíře s palmovými ornamenty a vedlo k ní osm schodů.</verse>
        <verse osisID='Ezek.40.32'>Pak mě vnitřním nádvořím vedl na východ. Zde změřil bránu a měla stejné rozměry jako ty předchozí.</verse>
        <verse osisID='Ezek.40.33'>Také její výklenky, pilíře a síň měly stejné rozměry jako ty předchozí. Sama brána i její síň měla po stranách okénka a byla 50 loktů dlouhá a 25 loktů široká.</verse>
        <verse osisID='Ezek.40.34'>Síň byla obrácená k vnějšímu nádvoří. Měla po jedné i druhé straně pilíře s palmovými ornamenty a vedlo k ní osm schodů.</verse>
        <verse osisID='Ezek.40.35'>Poté mě přivedl k severní bráně. Změřil ji a měla stejné rozměry jako ty předchozí.</verse>
        <verse osisID='Ezek.40.36'>I ona měla výklenky, pilíře, síň a po stranách okénka. Byla 50 loktů dlouhá a 25 loktů široká.</verse>
        <verse osisID='Ezek.40.37'>Síň byla obrácená k vnějšímu nádvoří. Měla po jedné i druhé straně pilíře s palmovými ornamenty a vedlo k ní osm schodů.</verse>
        <verse osisID='Ezek.40.38'>Ze síně brány vedl vchod do postranní místnosti, kde se omývaly zápalné oběti.</verse>
        <verse osisID='Ezek.40.39'>V síni stály po jedné i druhé straně vždy dva stoly, na kterých se porážely zápalné oběti, oběti za hřích i oběti odškodnění.</verse>
        <verse osisID='Ezek.40.40'>Také zvenku po stranách severní brány, u schodů k jejímu vchodu, stály po jedné i druhé straně vždy dva stoly.</verse>
        <verse osisID='Ezek.40.41'>Celkem tam tedy stálo osm stolů na porážení - čtyři z jedné a čtyři z druhé strany.</verse>
        <verse osisID='Ezek.40.42'>Čtyři stoly pro zápalné oběti byly z tesaného kamene; každý byl půldruhého lokte dlouhý, půldruhého lokte široký a na loket vysoký. Na nich ležely nástroje k porážení zápalů a obětí.</verse>
        <verse osisID='Ezek.40.43'>Uvnitř byly kolem dokola připevněny závěsné háky, na dlaň dlouhé. Stoly byly určeny pro maso obětí.</verse>
        <verse osisID='Ezek.40.44'>Vedle vnitřní brány stály na vnitřním nádvoří dvě místnosti. Jedna přiléhala k severní bráně a byla obrácená k jihu, druhá přiléhala k jižní bráně a byla obrácená k severu.</verse>
        <verse osisID='Ezek.40.45'>Onen muž mi řekl: "Tato místnost obrácená k jihu je pro kněze, kteří drží stráž u chrámu.</verse>
        <verse osisID='Ezek.40.46'>Místnost obrácená k severu je pro kněze, kteří drží stráž u oltáře. Jsou to synové Sádokovi - jediní z Leviho potomků, kteří smějí přistupovat k Hospodinu, aby mu sloužili."</verse>
        <verse osisID='Ezek.40.47'>Poté změřil nádvoří: byl to 100 loktů dlouhý a 100 loktů široký čtverec. Před chrámem stál oltář.</verse>
        <verse osisID='Ezek.40.48'>Nato mě přivedl k předsíni chrámu a změřil její pilíře po jedné i druhé straně: byly 5 loktů silné. Brána měla šířku 14 loktů a její zárubně po jedné i druhé straně 3 lokte.</verse>
        <verse osisID='Ezek.40.49'>Předsíň měla šířku 20 loktů, hloubku 12 loktů a stoupalo se k ní po deseti schodech. U pilířů stál po jedné i druhé straně vždy jeden sloup.</verse>
      </chapter>
      <chapter osisID='Ezek.41'>
        <verse osisID='Ezek.41.1'>Poté mě uvedl do chrámové lodi a změřil její pilíře po jedné i druhé straně: byly 6 loktů silné.</verse>
        <verse osisID='Ezek.41.2'>Vchod měl šířku 10 loktů a jeho zárubně po jedné i druhé straně 5 loktů. Změřil celou loď a byla 40 loktů dlouhá a 20 loktů široká.</verse>
        <verse osisID='Ezek.41.3'>Poté vstoupil do vnitřní místnosti a změřil pilíře jejího vchodu: byly 2 lokty silné. Vchod měl šířku 6 loktů a jeho zárubně po jedné i druhé straně 7 loktů.</verse>
        <verse osisID='Ezek.41.4'>Změřil celou tuto místnost v čele chrámové lodi a byla 20 loktů dlouhá a 20 loktů široká. "To je nejsvětější svatyně," řekl mi.</verse>
        <verse osisID='Ezek.41.5'>Poté změřil stěnu chrámu: byla 6 loktů silná. Celý chrám kolem dokola na šířku 4 loktů obepínaly postranní komory.</verse>
        <verse osisID='Ezek.41.6'>Komory stály ve třech patrech nad sebou, vždy po třiceti v patře. Na stěně chrámu byly kolem dokola výstupky pro nosníky komor, tak aby nosníky nezasahovaly do samotné stěny chrámu.</verse>
        <verse osisID='Ezek.41.7'>Komory po obvodu chrámu byly v každém dalším patře širší. Přístavba obepínající chrám byla stupňovitá, takže se komory v každém dalším patře rozšiřovaly. Ze spodního patra se stoupalo do horního přes prostřední.</verse>
        <verse osisID='Ezek.41.8'>Všiml jsem si, že kolem dokola chrámu byla zvýšená plošina tvořící základ přístavby s postranními komorami. Byla vysoká celou tyč neboli 6 loktů.</verse>
        <verse osisID='Ezek.41.9'>Vnější stěna postranních komor byla 5 loktů silná. Otevřené prostranství mezi postranními komorami chrámu</verse>
        <verse osisID='Ezek.41.10'>a místnostmi na nádvoří obklopovalo chrám po stranách na šířku 20 loktů.</verse>
        <verse osisID='Ezek.41.11'>Z prostranství vedly vchody do postranních komor, jeden ze severu a druhý z jihu. Mezi chrámem a tímto prostranstvím byla kolem dokola plošina 5 loktů široká.</verse>
        <verse osisID='Ezek.41.12'>Mohutná stavba na západním okraji vyhrazeného prostranství byla 70 loktů dlouhá, 90 loktů široká a ze všech stran měla stěnu 5 loktů silnou.</verse>
        <verse osisID='Ezek.41.13'>Poté změřil celý chrám: byl 100 loktů dlouhý. Vyhrazené prostranství včetně oné mohutné stavby a jejích stěn bylo také 100 loktů dlouhé.</verse>
        <verse osisID='Ezek.41.14'>Právě tak i šířka vyhrazeného prostranství včetně čela chrámu na východě byla 100 loktů.</verse>
        <verse osisID='Ezek.41.15'>Změřil také onu mohutnou stavbu na zadní straně vyhrazeného prostranství: včetně ochozů po jedné i druhé straně byla 100 loktů široká. Vnitřek chrámové lodi i předsíně vedoucí do nádvoří</verse>
        <verse osisID='Ezek.41.16'>stejně jako prahy, zužující se okna i trojité ochozy - všechno od prahu a dál bylo kolem dokola obloženo dřevem od podlahy až k oknům a okenicím,</verse>
        <verse osisID='Ezek.41.17'>až po vchod do vnitřní svatyně. Kolem dokola po stěnách vnitřní i vnější části chrámu byli v pravidelných vzdálenostech</verse>
        <verse osisID='Ezek.41.18'>vyřezáni cherubové a palmy, vždy jedna palma mezi dvěma cheruby. Každý cherub měl dvě tváře:</verse>
        <verse osisID='Ezek.41.19'>lidskou tvář proti palmě z jedné strany a lví tvář proti palmě z druhé strany. Tak to bylo vyřezáno kolem dokola celého chrámu.</verse>
        <verse osisID='Ezek.41.20'>Řezby cherubů a palem pokrývaly stěny chrámu od podlahy až nad vchod.</verse>
        <verse osisID='Ezek.41.21'>Chrámová loď měla čtverhranné veřeje. Před svatyní stálo cosi jako</verse>
        <verse osisID='Ezek.41.22'>dřevěný oltář. Byl 3 lokty vysoký, 2 lokty široký a 2 lokty dlouhý. Jeho zpevněné rohy, podstavec a stěny byly ze dřeva. "To je stůl stojící před Hospodinem," řekl mi onen muž.</verse>
        <verse osisID='Ezek.41.23'>Chrámová loď i svatyně měly dvojité dveře.</verse>
        <verse osisID='Ezek.41.24'>Každé dveře měly po dvou křídlech a obě ta křídla byla otočná; jak první, tak druhé dveře měly po dvou křídlech.</verse>
        <verse osisID='Ezek.41.25'>Na chrámových dveřích byly rytiny cherubů a palem, takové jako na stěnách. Na vnějším průčelí předsíně byla dřevěná římsa.</verse>
        <verse osisID='Ezek.41.26'>Na bočních stěnách předsíně byla zužující se okna s palmami po jedné i druhé straně. Také na postranních komorách chrámu byly římsy.</verse>
      </chapter>
      <chapter osisID='Ezek.42'>
        <verse osisID='Ezek.42.1'>Poté mě odvedl severním směrem na vnější nádvoří, kde mě přivedl k budově s místnostmi, jež stála na severu za vyhrazeným prostranstvím naproti oné mohutné stavbě.</verse>
        <verse osisID='Ezek.42.2'>Podél severního průčelí, kde měla budova vchod, byla 100 loktů dlouhá a široká byla 50 loktů.</verse>
        <verse osisID='Ezek.42.3'>Naproti oněm 20 loktům vnitřního nádvoří a také naproti dláždění vnějšího nádvoří měla ochozy ve třech poschodích nad sebou.</verse>
        <verse osisID='Ezek.42.4'>Na severní straně vedla před místnostmi 10 loktů široká a 100 loktů dlouhá chodba se vchody do místností.</verse>
        <verse osisID='Ezek.42.5'>Horní místnosti byly nejužší, protože ustupovaly ochozu více než spodní a prostřední místnosti budovy.</verse>
        <verse osisID='Ezek.42.6'>Místnosti byly ve třech poschodích a neměly sloupy, jaké stály na nádvoří; proto se budova od země stupňovitě zužovala od spodních místností přes ty prostřední.</verse>
        <verse osisID='Ezek.42.7'>Venku na vnějším nádvoří stála před místnostmi zeď. Táhla se podél těchto místností v délce 50 loktů,</verse>
        <verse osisID='Ezek.42.8'>a protože místnosti na vnějším nádvoří měly rovněž délku 50 loktů, dohromady to bylo 100 loktů podél celé stavby.</verse>
        <verse osisID='Ezek.42.9'>Před spodními místnostmi tak vedla chodba, do níž se na východě vcházelo z vnějšího nádvoří.</verse>
        <verse osisID='Ezek.42.10'>Její šířka byla dána zdí, která ji oddělovala od nádvoří. Směrem na jih od vyhrazeného prostranství stála naproti oné mohutné stavbě další budova s místnostmi.</verse>
        <verse osisID='Ezek.42.11'>Také ona měla vepředu chodbu. Všechno v ní vypadalo stejně jako u budovy na severní straně. Měly stejnou délku i šířku a stejné uspořádání všech vchodů a východů.</verse>
        <verse osisID='Ezek.42.12'>Ke vchodům do místností jižní budovy tedy vedla chodba podél příslušné zdi a na jejím začátku byl vstup, kterým se do ní na východní straně vcházelo.</verse>
        <verse osisID='Ezek.42.13'>Tehdy mi řekl: "Severní i jižní místnosti sousedící s vyhrazeným prostranstvím jsou svaté. Kněží, kteří přistupují k Hospodinu, tam jídají svatosvaté věci - moučné oběti, oběti za hřích i oběti odškodnění - a také tam svatosvaté věci ukládají, neboť je to svaté místo.</verse>
        <verse osisID='Ezek.42.14'>Jakmile kněží vejdou dovnitř, nesmějí ze svatého místa vyjít na vnější nádvoří, dokud tam neodloží roucha, ve kterých sloužili; jsou totiž svatá. Než přijdou k místu určenému pro lid, převléknou se do jiných šatů."</verse>
        <verse osisID='Ezek.42.15'>Když dokončil měření uvnitř chrámového okrsku, odvedl mě východní branou ven, aby jej přeměřil kolem dokola.</verse>
        <verse osisID='Ezek.42.16'>Měřicí tyčí nejdříve změřil východní stranu: celkem 500 loktů mírou tyče.</verse>
        <verse osisID='Ezek.42.17'>Poté změřil severní stranu: celkem 500 loktů mírou tyče.</verse>
        <verse osisID='Ezek.42.18'>Poté změřil jižní stranu: 500 loktů mírou tyče.</verse>
        <verse osisID='Ezek.42.19'>Nakonec se obrátil k západní straně a změřil ji: 500 loktů mírou tyče.</verse>
        <verse osisID='Ezek.42.20'>Tak změřil celý okrsek ze čtyř stran. Kolem dokola byl na délku i na šířku 500 loktů obehnán zdí, která oddělovala svaté od obyčejného.</verse>
      </chapter>
      <chapter osisID='Ezek.43'>
        <verse osisID='Ezek.43.1'>Poté mě přivedl k východní bráně</verse>
        <verse osisID='Ezek.43.2'>a hle - od východu přicházela sláva Boha Izraele! Jeho hlas zněl jako zvuk mohutných vod a jeho slávou se rozzářila země.</verse>
        <verse osisID='Ezek.43.3'>Vidění, které jsem spatřil, bylo podobné tomu, které jsem měl, když přišel zničit město, a tomu, které jsem měl u průplavu Kebar. Padl jsem na tvář.</verse>
        <verse osisID='Ezek.43.4'>Hospodinova sláva vstoupila východní branou do chrámu.</verse>
        <verse osisID='Ezek.43.5'>Vtom se mě zmocnil Duch, přenesl mě na vnitřní nádvoří a hle - Hospodinova sláva naplnila chrám!</verse>
        <verse osisID='Ezek.43.6'>Zatímco ten muž stál pořád vedle mě, uslyšel jsem, jak ke mně kdosi promlouvá z chrámu.</verse>
        <verse osisID='Ezek.43.7'>"Synu člověčí," řekl mi, "zde je místo pro můj trůn, místo pro podnož mých nohou. Zde budu uprostřed synů Izraele přebývat navěky. Dům Izraele ani jeho králové už nebudou znesvěcovat mé svaté jméno svým smilstvem a náhrobky svých zemřelých králů.</verse>
        <verse osisID='Ezek.43.8'>Kladli svůj práh vedle mého prahu a své veřeje vedle mých veřejí, takže mezi mnou a jimi zbývala jen zeď. Těmito ohavnostmi, které páchali, poskvrnili mé svaté jméno, a tak jsem je ve svém hněvu zničil.</verse>
        <verse osisID='Ezek.43.9'>Teď ale své smilstvo i náhrobky svých králů ode mě odstraní, a tak budu uprostřed nich přebývat navěky.</verse>
        <verse osisID='Ezek.43.10'>Synu člověčí, popiš domu Izraele tento chrám, aby se zastyděli za své hříchy. Ať si uvědomí dokonalost jeho rozměrů</verse>
        <verse osisID='Ezek.43.11'>a zastydí se za vše, co páchali. Ukaž jim uspořádání chrámu a jeho zařízení, jeho vchody a východy - celé jeho uspořádání a všechny jeho předpisy, celé jeho uspořádání a všechny jeho zákony. Zapiš to vše před jejich očima, aby dodrželi veškeré jeho uspořádání a plnili všechny jeho předpisy.</verse>
        <verse osisID='Ezek.43.12'>Toto je zákon chrámu. Vrchol té hory a celé jeho okolí je svatosvaté. Hle - toto je zákon chrámu."</verse>
        <verse osisID='Ezek.43.13'>Toto jsou rozměry oltáře v loktech (počítaje lokty o dlaň delší): okolo něj je žlab na loket hluboký a na loket široký, lemovaný na dlaň vysokou obrubou. A toto je výška oltáře:</verse>
        <verse osisID='Ezek.43.14'>od žlabu v zemi k okraji spodního stupně jsou to 2 lokty. Tento stupeň je na loket široký. Od tohoto nižšího stupně k okraji vyššího jsou to 4 lokty. Také tento stupeň je na loket široký.</verse>
        <verse osisID='Ezek.43.15'>Na něm stojí 4 lokty vysoké ohniště, z něhož se zvedají čtyři rohy.</verse>
        <verse osisID='Ezek.43.16'>Čtyři strany ohniště tvoří čtverec 12 loktů dlouhý a 12 loktů široký.</verse>
        <verse osisID='Ezek.43.17'>Také horní stupeň je čtvercový, 14 loktů dlouhý a 14 loktů široký. Okolo oltáře je na loket široký žlab lemovaný půl lokte širokou obrubou. Od východu k němu stoupají schody.</verse>
        <verse osisID='Ezek.43.18'>"Synu člověčí," řekl mi tehdy, "tak praví Panovník Hospodin: Toto jsou předpisy ohledně oltáře. V den, kdy bude postaven, aby se na něm přinášely zápalné oběti a aby byl skrápěn krví,</verse>
        <verse osisID='Ezek.43.19'>dáš levitským kněžím z rodu Sádokova, kteří ke mně přistupují, aby mi sloužili, praví Panovník Hospodin, mladého býčka k oběti za hřích.</verse>
        <verse osisID='Ezek.43.20'>Vezmeš trochu jeho krve a potřeš jí čtyři rohy oltáře, čtyři hrany horního stupně i obrubu kolem dokola. Tak jej očistíš od hříchu a vykonáš za něj smírčí obřady.</verse>
        <verse osisID='Ezek.43.21'>Pak vezmeš býka oběti za hřích a necháš ho spálit na určeném místě chrámového okrsku mimo svatyni.</verse>
        <verse osisID='Ezek.43.22'>Druhého dne přineseš k oběti za hřích kozla bez vady, aby jím očistili oltář tak, jako jej předtím očistili býčkem.</verse>
        <verse osisID='Ezek.43.23'>Až dokončíš očišťování, přivedeš mladého býčka bez vady a berana bez vady.</verse>
        <verse osisID='Ezek.43.24'>Položíš je před Hospodinem, kněží je posypou solí a obětují je jako zápalnou oběť Hospodinu.</verse>
        <verse osisID='Ezek.43.25'>Po sedm dní budeš denně obětovat kozla za hřích; také ať se obětuje býk a beran, oba bez vady.</verse>
        <verse osisID='Ezek.43.26'>Po sedm dní se takto budou konat smírčí obřady za oltář, aby byl očištěn a zasvěcen.</verse>
        <verse osisID='Ezek.43.27'>Až ty dny uplynou, počínaje osmým dnem budou kněží na oltáři obětovat vaše zápalné i pokojné oběti a já ve vás najdu zalíbení, praví Panovník Hospodin."</verse>
      </chapter>
      <chapter osisID='Ezek.44'>
        <verse osisID='Ezek.44.1'>Poté mě znovu přivedl k vnější bráně svatyně, obrácené k východu. Byla zavřená.</verse>
        <verse osisID='Ezek.44.2'>"Tato brána zůstane zavřená," řekl mi Hospodin. "Nebude se otevírat a nikdo jí nebude procházet. Zůstane zavřená, protože jí prošel Hospodin, Bůh Izraele.</verse>
        <verse osisID='Ezek.44.3'>Jedině vládce, a pouze on, v ní smí sedat, aby jedl před Hospodinem. Bude přicházet síní brány a stejnou cestou bude odcházet."</verse>
        <verse osisID='Ezek.44.4'>Poté mě přivedl severní branou před chrám, a hle - spatřil jsem, jak Hospodinův chrám naplnila Hospodinova sláva. Padl jsem na tvář.</verse>
        <verse osisID='Ezek.44.5'>"Synu člověčí," řekl mi Hospodin, "dobře si všímej, pozorně se dívej a bedlivě poslouchej všechno, co ti řeknu o všech předpisech Hospodinova chrámu a o všech jeho zákonech. Dobře si všímej vchodů do chrámu a všech východů ze svatyně.</verse>
        <verse osisID='Ezek.44.6'>Řekni těm vzbouřencům, domu Izraele: Tak praví Panovník Hospodin - Dost už bylo vašich ohavností, dome Izraele!</verse>
        <verse osisID='Ezek.44.7'>Přiváděli jste cizince s neobřezaným srdcem a neobřezaným tělem do mé svatyně, a tak znesvěcovali můj chrám, zatímco jste mi jako pokrm přinášeli tuk a krev. Všemi svými ohavnostmi jste porušovali mou smlouvu.</verse>
        <verse osisID='Ezek.44.8'>Nedrželi jste stráž u mých svatých věcí a místo sebe jste na stráž u mé svatyně postavili jiné.</verse>
        <verse osisID='Ezek.44.9'>Tak praví Panovník Hospodin: Žádný cizinec s neobřezaným srdcem a neobřezaným tělem nesmí vstoupit do mé svatyně, včetně všech cizinců žijících uprostřed synů Izraele.</verse>
        <verse osisID='Ezek.44.10'>Ovšem levité, kteří se ode mě vzdálili, když Izrael bloudil, a kteří ode mne zabloudili za svými hnusnými modlami, ti ponesou svou vinu.</verse>
        <verse osisID='Ezek.44.11'>Budou v mé svatyni sloužit jako stráže chrámových bran a budou chrámoví sluhové. Budou pro lid porážet zápaly a oběti a budou jim neustále k službám.</verse>
        <verse osisID='Ezek.44.12'>Protože jim sloužili u jejich hnusných model a svedli dům Izraele k hříchu, proto jim přísahám, praví Panovník Hospodin, že ponesou svou vinu.</verse>
        <verse osisID='Ezek.44.13'>Nepřiblíží se ke mně, aby mi konali kněžskou službu, nepřiblíží se k žádné z mých svatých ani svatosvatých věcí. Ponesou svou hanbu za hanebnosti, které páchali.</verse>
        <verse osisID='Ezek.44.14'>Nechám je, aby drželi stráž u chrámu, aby se starali o všechnu jeho službu a o všechnu práci v něm.</verse>
        <verse osisID='Ezek.44.15'>Avšak levitští kněží, synové Sádokovi, kteří drželi stráž u mé svatyně, když synové Izraele zabloudili ode mne, ti budou přistupovat ke mně, aby mi sloužili. Budou stát přede mnou, aby mi přinášeli tuk a krev, praví Panovník Hospodin.</verse>
        <verse osisID='Ezek.44.16'>Budou vcházet do mé svatyně, budou přistupovat k mému stolu, aby mi sloužili, a budou u mě držet stráž.</verse>
        <verse osisID='Ezek.44.17'>Kdykoli vejdou do bran vnitřního nádvoří, obléknou si lněná roucha. Kdykoli budou sloužit v branách vnitřního nádvoří nebo v chrámu, nesmějí na sobě mít nic vlněného.</verse>
        <verse osisID='Ezek.44.18'>Na hlavách budou mít lněné turbany a kolem beder lněné spodky. Ať nenosí nic, v čem by se potili.</verse>
        <verse osisID='Ezek.44.19'>Kdykoli budou vycházet na vnější nádvoří, kde je lid, svléknou si roucha, ve kterých sloužili, odloží je ve svatých místnostech a převléknou se do jiných šatů, aby svými rouchy neposvětili lid.</verse>
        <verse osisID='Ezek.44.20'>Nesmějí si holit hlavu ani nosit dlouhé vlasy, ale budou ostříhaní nakrátko.</verse>
        <verse osisID='Ezek.44.21'>Kdykoli mají vejít do vnitřního nádvoří, nesmí žádný z kněží pít víno.</verse>
        <verse osisID='Ezek.44.22'>Nesmějí se oženit s vdovou ani zapuzenou ženou; mohou si vzít jen pannu rodem z izraelského domu nebo vdovu po knězi.</verse>
        <verse osisID='Ezek.44.23'>Budou učit můj lid o rozdílu mezi svatým a obyčejným a ukazovat jim rozdíl mezi čistým a nečistým.</verse>
        <verse osisID='Ezek.44.24'>Budou rozsuzovat spory a rozhodovat v nich podle mých předpisů. Budou dodržovat mé zákony a má pravidla pro všechny mé slavnosti a budou světit mé soboty.</verse>
        <verse osisID='Ezek.44.25'>Nepřijdou k mrtvému člověku, aby se neposkvrnili. Jedině kvůli otci nebo matce, kvůli synovi nebo dceři a kvůli bratrovi nebo neprovdané sestře se smějí takto poskvrnit.</verse>
        <verse osisID='Ezek.44.26'>Až se očistí, odpočítá se mu ještě sedm dní.</verse>
        <verse osisID='Ezek.44.27'>V den, kdy pak vejde do vnitřního nádvoří svatyně, aby sloužil ve svatyni, ať přinese svou oběť za hřích, praví Panovník Hospodin.</verse>
        <verse osisID='Ezek.44.28'>A toto bude jejich dědictví: jejich dědictví jsem já. Nedáte jim v Izraeli žádné vlastnictví; jejich vlastnictví jsem já.</verse>
        <verse osisID='Ezek.44.29'>Budou jíst moučné oběti, oběti za hřích i oběti odškodnění a připadne jim všechno, co bude v Izraeli zasvěceno Hospodinu.</verse>
        <verse osisID='Ezek.44.30'>To nejlepší ze všech prvotin a každý z vašich obětních příspěvků připadne kněžím. Také ze svého těsta dáte prvotiny knězi, aby na tvém domě spočinulo požehnání.</verse>
        <verse osisID='Ezek.44.31'>Kněží nesmějí jíst nic zdechlého ani rozsápaného, ať už z ptactva nebo ze zvěře."</verse>
      </chapter>
      <chapter osisID='Ezek.45'>
        <verse osisID='Ezek.45.1'>"Až si budete rozdělovat zemi na dědičné podíly, odevzdáte ze země svatý díl Hospodinu. Celé toto území o délce 25 000 loktů a šířce 20 000 loktů bude svaté.</verse>
        <verse osisID='Ezek.45.2'>(Z něj bude pro svatyni vyčleněn čtverec o straně 500 loktů, lemovaný pruhem volné země širokým 50 loktů.)</verse>
        <verse osisID='Ezek.45.3'>Z uvedené výměry odměříš svatosvatý díl 25 000 loktů dlouhý a 10 000 loktů široký, v němž bude stát svatyně.</verse>
        <verse osisID='Ezek.45.4'>Bude to svatý díl země určený kněžím sloužícím ve svatyni, kteří přistupují k Hospodinu, aby mu sloužili. Zde bude místo pro jejich domy a svaté místo pro svatyni.</verse>
        <verse osisID='Ezek.45.5'>Další 25 000 loktů dlouhý a 10 000 loktů široký díl země připadne levitům sloužícím u chrámu. Zde jim budou patřit města k bydlení.</verse>
        <verse osisID='Ezek.45.6'>Díl země sousedící se svatým podílem dáte do majetku města. Bude 5 000 loktů široký a 25 000 loktů dlouhý a bude patřit celému domu Izraele.</verse>
        <verse osisID='Ezek.45.7'>Území po obou stranách svatého podílu a majetku města připadne vládci. Bude se prostírat od jejich západního okraje na západ a od jejich východního okraje na východ. Po délce bude od západní hranice až po východní sousedit vždy s jedním z kmenových podílů.</verse>
        <verse osisID='Ezek.45.8'>Toto území bude v Izraeli jeho vlastnictvím. Moji vládci už nebudou utiskovat můj lid; nechají zbytek země jednotlivým kmenům domu Izraele."</verse>
        <verse osisID='Ezek.45.9'>Tak praví Panovník Hospodin: "Dost už, izraelští vládci! Zřekněte se útlaku a násilí, řiďte se právem a spravedlností a přestaňte odírat můj lid, praví Panovník Hospodin.</verse>
        <verse osisID='Ezek.45.10'>Mějte poctivé váhy, poctivou efu a poctivý bat.</verse>
        <verse osisID='Ezek.45.11'>Efa i bat ať mají stejnou míru; bat je desetina chomeru a také efa je desetina chomeru. Základní jednotkou ať je chomer.</verse>
        <verse osisID='Ezek.45.12'>Šekel ať váží dvacet ger. Dvacet a pětadvacet a patnáct šekelů ať vám vydá za hřivnu.</verse>
        <verse osisID='Ezek.45.13'>Toto bude vaše obětní dávka: šestina efy z každého chomeru pšenice a šestina efy z každého chomeru ječmene.</verse>
        <verse osisID='Ezek.45.14'>Předepsaná dávka oleje (měřeno batem) bude desetina batu z každého koru (jako deset batů tvoří chomer, tak také deset batů tvoří kor).</verse>
        <verse osisID='Ezek.45.15'>Dále pak jedna z každých dvou set ovcí na svěžích izraelských pastvinách. To vše se použije na moučné, zápalné a pokojné oběti ke smíření za lid, praví Panovník Hospodin.</verse>
        <verse osisID='Ezek.45.16'>Všechen lid země bude tuto obětní dávku odevzdávat vládci.</verse>
        <verse osisID='Ezek.45.17'>Vládce pak bude dodávat zápalné i moučné oběti a úlitby o svátcích, novoluních, sobotách a vůbec o všech slavnostech domu Izraele. Postará se o oběti za hřích stejně jako o moučné, zápalné i pokojné oběti ke smíření za dům Izraele."</verse>
        <verse osisID='Ezek.45.18'>Tak praví Panovník Hospodin: "Prvního dne prvního měsíce vezmeš mladého býčka bez vady a očistíš svatyni od hříchu.</verse>
        <verse osisID='Ezek.45.19'>Kněz vezme trochu krve z oběti za hřích a potře jí veřeje chrámu, čtyři hrany horního stupně oltáře a veřeje brány vnitřního nádvoří.</verse>
        <verse osisID='Ezek.45.20'>Totéž uděláš i sedmého dne onoho měsíce za každého, kdo zhřešil nechtěně nebo z nevědomosti. Tak očistíte chrám.</verse>
        <verse osisID='Ezek.45.21'>Čtrnáctého dne prvního měsíce budete slavit Hod beránka. Po sedm dní této slavnosti se budou jíst nekvašené chleby.</verse>
        <verse osisID='Ezek.45.22'>Toho dne vládce přinese za sebe i za všechen lid země býčka jako oběť za hřích.</verse>
        <verse osisID='Ezek.45.23'>Po sedm dní této slavnosti bude denně přinášet sedm býků a sedm beranů bez vady jako zápalnou oběť Hospodinu a jednoho kozla denně jako oběť za hřích.</verse>
        <verse osisID='Ezek.45.24'>Jako moučnou oběť přidá ke každému býku a beranu efu mouky a ke každé efě přidá hin oleje.</verse>
        <verse osisID='Ezek.45.25'>Totéž bude přinášet po sedm dní slavnosti začínající patnáctého dne sedmého měsíce: jak oběti za hřích, tak zápalné i moučné oběti a olej."</verse>
      </chapter>
      <chapter osisID='Ezek.46'>
        <verse osisID='Ezek.46.1'>Tak praví Panovník Hospodin: "Východní brána vnitřního nádvoří bude po šest pracovních dnů zavřená, ale v sobotní den a v den novoluní se otevře.</verse>
        <verse osisID='Ezek.46.2'>Tehdy do brány zvenku skrze síň vejde vládce a zastaví se u jejích veřejí. Až budou kněží přinášet jeho zápalnou oběť a jeho pokojné oběti, bude se klanět u prahu brány. Poté odejde, ale brána se až do večera nezavře.</verse>
        <verse osisID='Ezek.46.3'>Také lid země se bude o sobotách a novoluních u vchodu té brány klanět Hospodinu.</verse>
        <verse osisID='Ezek.46.4'>V sobotní den přinese vládce Hospodinu jako zápalnou oběť šest beránků a jednoho berana, všechny bez vady.</verse>
        <verse osisID='Ezek.46.5'>Jako moučnou oběť přidá k beranu efu mouky, k beránkům pak podle vlastní vůle. Ke každé efě přidá hin oleje.</verse>
        <verse osisID='Ezek.46.6'>V den novoluní přinese mladého býčka, šest beránků a jednoho berana, všechny bez vady.</verse>
        <verse osisID='Ezek.46.7'>Jako moučnou oběť přidá efu mouky k býčku a efu mouky k beranu, k beránkům pak podle vlastní možnosti. Ke každé efě přidá hin oleje.</verse>
        <verse osisID='Ezek.46.8'>Když bude vládce přicházet, vejde do brány skrze síň a stejnou cestou odejde.</verse>
        <verse osisID='Ezek.46.9'>Když bude o slavnostech přicházet před Hospodina lid země, ať ten, kdo se přijde klanět severní branou, vyjde branou jižní. Kdo přijde jižní branou, ať vyjde branou severní. Ať se nevrací branou, kterou přišel, ale vyjde branou naproti.</verse>
        <verse osisID='Ezek.46.10'>Vládce bude uprostřed nich; přijde, když budou přicházet, a odejde, když budou odcházet.</verse>
        <verse osisID='Ezek.46.11'>Jako moučná oběť se o svátcích a slavnostech bude přidávat efa mouky k býčku a efa mouky k beranu, k beránkům pak podle vlastní vůle. Ke každé efě se přidá hin oleje.</verse>
        <verse osisID='Ezek.46.12'>Když bude vládce přinášet Hospodinu dobrovolný dar - ať už to bude oběť zápalná nebo pokojná - otevře se mu východní brána, aby přinesl svou zápalnou nebo pokojnou oběť tak jako v sobotní den. Poté odejde a brána se po jeho odchodu zavře.</verse>
        <verse osisID='Ezek.46.13'>Každý den, ráno co ráno, přineseš Hospodinu jako zápalnou oběť ročního beránka bez vady.</verse>
        <verse osisID='Ezek.46.14'>Ráno co ráno k němu jako moučnou oběť přidáš šestinu efy mouky a třetinu hinu oleje na zalití mouky. Tato moučná oběť Hospodinu je stálé a věčné ustanovení.</verse>
        <verse osisID='Ezek.46.15'>Ráno co ráno budou přinášet beránka, moučnou oběť a olej ke stálé zápalné oběti."</verse>
        <verse osisID='Ezek.46.16'>Tak praví Panovník Hospodin: "Když vládce ze svého dědictví obdaruje kteréhokoli ze svých synů, bude to patřit i jeho potomkům a zůstane jim to jako dědičné vlastnictví.</verse>
        <verse osisID='Ezek.46.17'>Když ale ze svého dědictví obdaruje někoho ze svých služebníků, bude mu to patřit až do léta svobody, kdy to bude vráceno vládci. Je to přece dědictví pro jeho syny - musí to zůstat jim.</verse>
        <verse osisID='Ezek.46.18'>Vládce nesmí brát nic z dědičného podílu lidu, nesmí je vytlačovat z jejich vlastnictví. Svým synům dá dědictví z vlastního majetku, aby nikdo z mého lidu nebyl vyháněn ze svého vlastnictví."</verse>
        <verse osisID='Ezek.46.19'>Poté mě vedl průchodem po straně brány ke svatým místnostem pro kněží, obráceným na sever. A hle - všiml jsem si tam jakéhosi místa na jeho západním konci.</verse>
        <verse osisID='Ezek.46.20'>Tehdy mi řekl: "Toto je místo, kde budou kněží vařit oběti odškodnění a oběti za hřích a kde budou péci moučné oběti, aby je nevynášeli do vnějšího nádvoří, a neposvěcovali tak lid."</verse>
        <verse osisID='Ezek.46.21'>Poté mě odvedl na vnější nádvoří. Zavedl mě do jeho čtyř rohů, a hle - v každém rohu nádvoří byl jakýsi dvorek.</verse>
        <verse osisID='Ezek.46.22'>Ohrazené dvorky ve čtyřech rozích nádvoří byly 40 loktů dlouhé a 30 loktů široké. Všechny čtyři měly stejné rozměry.</verse>
        <verse osisID='Ezek.46.23'>Každý z těch čtyř dvorků měl uvnitř kolem dokola kamennou římsu, pod níž byla kolem dokola zřízena ohniště.</verse>
        <verse osisID='Ezek.46.24'>"To jsou kuchyně," řekl mi, "kde chrámoví služebníci vaří oběti lidu."</verse>
      </chapter>
      <chapter osisID='Ezek.47'>
        <verse osisID='Ezek.47.1'>Poté mě přivedl zpět ke vchodu do chrámu. A hle - zpod chrámového prahu směrem na východ proudila voda (chrám byl totiž obrácen k východu). Voda stékala zpod pravé strany chrámu na jih od oltáře.</verse>
        <verse osisID='Ezek.47.2'>Poté mě odvedl severní branou ven a vedl mě okolo až k východní bráně vnějšího nádvoří. A hle - z její pravé strany se řinula voda.</verse>
        <verse osisID='Ezek.47.3'>Onen muž se zatím s měřicí šňůrou v ruce vydal na východ. Odměřil tisíc loktů a provedl mě vodou - sahala po kotníky.</verse>
        <verse osisID='Ezek.47.4'>Odměřil dalších tisíc a provedl mě vodou - sahala po kolena. Odměřil dalších tisíc a provedl mě vodou - sahala po pás.</verse>
        <verse osisID='Ezek.47.5'>Odměřil dalších tisíc - a byla to řeka, kterou jsem nemohl přebrodit, protože byla tak hluboká, že se v ní muselo plavat a nešla přebrodit.</verse>
        <verse osisID='Ezek.47.6'>"Vidíš to, synu člověčí?" řekl mi. Poté mě vzal zpět na břeh řeky.</verse>
        <verse osisID='Ezek.47.7'>Když jsem se dostal zpátky, hle - na obou březích řeky bylo veliké množství stromů.</verse>
        <verse osisID='Ezek.47.8'>"Tato voda teče do východního kraje," řekl mi. "Stéká do údolí Arava, vlévá se do Mrtvého moře, a jakmile se vlije do moře, jeho voda se uzdraví.</verse>
        <verse osisID='Ezek.47.9'>Kamkoli ta řeka přiteče, zahemží se to živočichy a moře ožije velikou spoustou ryb. Kamkoli ta řeka přiteče, všechno se tam v její vodě uzdraví a ožije.</verse>
        <verse osisID='Ezek.47.10'>Na březích se objeví rybáři a rozprostřou sítě od En-gedi až po En-eglajim. Budou mít tolik druhů ryb a takové množství jako ve Středozemním moři.</verse>
        <verse osisID='Ezek.47.11'>Jeho bažiny a mokřiny ale nebudou uzdraveny; zůstanou kvůli soli.</verse>
        <verse osisID='Ezek.47.12'>Na obou březích porostou nad řekou nejrůznější ovocné stromy. Jejich listí nikdy nezvadne a nepřestanou nést ovoce. Každý měsíc přinesou čerstvé plody, protože k nim proudí voda ze svatyně. Jejich ovoce bude pokrmem a jejich listí lékem."</verse>
        <verse osisID='Ezek.47.13'>Tak praví Panovník Hospodin: Toto jsou hranice země, kterou si rozdělíte jako dědictví mezi dvanáct izraelských kmenů. Josef dostane dva díly,</verse>
        <verse osisID='Ezek.47.14'>ale jinak ji rozdělíte stejným dílem pro všechny. O této zemi jsem přísahal, že ji dám vašim otcům, a proto vám připadne za dědictví.</verse>
        <verse osisID='Ezek.47.15'>Toto jsou hranice země: Na severu povede hranice od Středozemního moře přes Chetlon a Lebo-chamát k Cedadu</verse>
        <verse osisID='Ezek.47.16'>a dále přes Berotu a Sibraim na pomezí Damašku a Chamátu až po Chacer-tikon na pomezí Chavranu.</verse>
        <verse osisID='Ezek.47.17'>Hranice tedy půjde od moře až k Chacar-enanu, takže bude na severu zahrnovat území Damašku, na sever od něhož se rozkládá Chamát. To je severní strana.</verse>
        <verse osisID='Ezek.47.18'>Na východě povede hranice mezi Chavranem a Damaškem a dále podél Jordánu mezi Gileádem a zemí Izraele k Mrtvému moři až po Támar. To je východní strana.</verse>
        <verse osisID='Ezek.47.19'>Na jihu povede hranice od Támar k vodám Meriby v Kádeši a dál podél Egyptského potoka až ke Středozemnímu moři. To je jižní strana.</verse>
        <verse osisID='Ezek.47.20'>Na západě bude hranici tvořit Středozemní moře až k místu naproti Lebo-chamátu. To je západní strana.</verse>
        <verse osisID='Ezek.47.21'>Tuto zem si rozdělíte mezi izraelské kmeny.</verse>
        <verse osisID='Ezek.47.22'>Rozdělíte si ji na dědičné podíly pro sebe i pro přistěhovalce žijící mezi vámi, kteří u vás zplodili děti. Ti pro vás budou jako rodilí Izraelci. Spolu s vámi připadne dědictví mezi kmeny Izraele i jim.</verse>
        <verse osisID='Ezek.47.23'>Na území kmene, kde přistěhovalec žije, tam mu přidělíte dědictví, praví Panovník Hospodin.</verse>
      </chapter>
      <chapter osisID='Ezek.48'>
        <verse osisID='Ezek.48.1'>Toto jsou jména kmenů: U severní hranice podél chetlonské cesty přes Lebo-chamát až k Chacar-enanu (což je území Damašku, s nímž na severu sousedí Chamát) bude mít od východu až na západ svůj podíl Dan.</verse>
        <verse osisID='Ezek.48.2'>Vedle Danova území bude mít od východu až na západ svůj podíl Ašer.</verse>
        <verse osisID='Ezek.48.3'>Vedle Ašerova území bude mít od východu až na západ svůj podíl Neftalí.</verse>
        <verse osisID='Ezek.48.4'>Vedle území Neftalího bude mít od východu až na západ svůj podíl Manases.</verse>
        <verse osisID='Ezek.48.5'>Vedle území Manasese bude mít od východu až na západ svůj podíl Efraim.</verse>
        <verse osisID='Ezek.48.6'>Vedle Efraimova území bude mít od východu až na západ svůj podíl Ruben.</verse>
        <verse osisID='Ezek.48.7'>Vedle Rubenova území bude mít od východu až na západ svůj podíl Juda.</verse>
        <verse osisID='Ezek.48.8'>Vedle Judova území bude od východu až na západ podíl, který odevzdáte jako dar; bude 25 000 loktů široký a na délku se potáhne stejně jako ostatní od východu až na západ. Uprostřed něj bude svatyně.</verse>
        <verse osisID='Ezek.48.9'>Díl, který z něj odevzdáte Hospodinu, bude 25 000 loktů dlouhý a 10 000 loktů široký.</verse>
        <verse osisID='Ezek.48.10'>Tento svatý podíl připadne kněžím. Na severu i na jihu bude 25 000 loktů dlouhý, na západě i na východě 10 000 loktů široký. Uprostřed něj bude Hospodinova svatyně.</verse>
        <verse osisID='Ezek.48.11'>Tento díl připadne posvěceným kněžím ze synů Sádokových, kteří drželi mou stráž a nepobloudili tak jako levité, když synové Izraele upadli do bludu.</verse>
        <verse osisID='Ezek.48.12'>Proto jim jako zvláštní dar z odevzdaného podílu země připadne tento svatosvatý díl vedle území levitů.</verse>
        <verse osisID='Ezek.48.13'>Vedle kněžského území bude díl levitů; i ten bude 25 000 loktů dlouhý a 10 000 loktů široký. Celkem to tedy bude 25 000 loktů na délku a 20 000 loktů na šířku.</verse>
        <verse osisID='Ezek.48.14'>Nic z této prvotiny země se nesmí prodat, směnit ani na nikoho převést, neboť je svatá Hospodinu.</verse>
        <verse osisID='Ezek.48.15'>Zbývající díl, 5 000 loktů široký a 25 000 loktů dlouhý, je určen k běžnému užívání městu - pro zástavbu a volnou plochu. Město bude stát uprostřed</verse>
        <verse osisID='Ezek.48.16'>a bude mít tyto rozměry: 4 500 loktů na severu, 4 500 loktů na jihu, 4 500 loktů na východě a 4 500 loktů na západě.</verse>
        <verse osisID='Ezek.48.17'>K městu bude přiléhat pruh volné země: 250 loktů na severu, 250 loktů na jihu, 250 loktů na východě a 250 loktů na západě.</verse>
        <verse osisID='Ezek.48.18'>Zbývající území po obou stranách města se potáhne podél svatého podílu na délku 10 000 loktů na východ a 10 000 loktů na západ. Jeho úroda poskytne obživu pracovníkům města.</verse>
        <verse osisID='Ezek.48.19'>Budou je obdělávat městští pracovníci ze všech izraelských kmenů.</verse>
        <verse osisID='Ezek.48.20'>Celé toto vyčleněné území tedy bude měřit 25 000 na 25 000 loktů. Tento čtverec vyčleníte jako svatý podíl, a to včetně majetku města.</verse>
        <verse osisID='Ezek.48.21'>Zbývající území po obou stranách svatého podílu a majetku města připadne vládci. Bude se prostírat od 25 000 loktů svatého podílu až k východní hranici a rovněž na západ od těch 25 000 loktů až k západní hranici. Obě tato území sousedící s kmenovými podíly budou patřit vládci a uprostřed nich bude svatý podíl s chrámovou svatyní.</verse>
        <verse osisID='Ezek.48.22'>Majetek levitů a majetek města tedy budou uprostřed majetku vládce, který se bude rozkládat mezi územími Judy a Benjamína.</verse>
        <verse osisID='Ezek.48.23'>A nyní zbývající kmeny: Od východu až na západ bude mít svůj podíl Benjamín.</verse>
        <verse osisID='Ezek.48.24'>Vedle Benjamínova území bude mít od východu až na západ svůj podíl Šimeon.</verse>
        <verse osisID='Ezek.48.25'>Vedle Šimeonova území bude mít od východu až na západ svůj podíl Isachar.</verse>
        <verse osisID='Ezek.48.26'>Vedle Isacharova území bude mít od východu až na západ svůj podíl Zabulon.</verse>
        <verse osisID='Ezek.48.27'>Vedle Zabulonova území bude mít od východu až na západ svůj podíl Gád.</verse>
        <verse osisID='Ezek.48.28'>Na jihu povede hranice podél Gádova území od Támar k vodám Meriby v Kádeši a dál podél Egyptského potoka až ke Středozemnímu moři.</verse>
        <verse osisID='Ezek.48.29'>Toto je země, kterou rozdělíte jako dědictví kmenům Izraele, a toto jsou jejich podíly, praví Panovník Hospodin.</verse>
        <verse osisID='Ezek.48.30'>Toto jsou vnější hranice města: Na severní straně měřící 4 500 loktů</verse>
        <verse osisID='Ezek.48.31'>budou tři městské brány pojmenované podle izraelských kmenů: brána Rubenova, brána Judova a brána Leviho.</verse>
        <verse osisID='Ezek.48.32'>Na východní straně měřící 4 500 loktů budou tři brány: brána Josefova, brána Benjamínova a brána Danova.</verse>
        <verse osisID='Ezek.48.33'>Na jižní straně měřící 4 500 loktů budou tři brány: brána Šimeonova, brána Isacharova a brána Zabulonova.</verse>
        <verse osisID='Ezek.48.34'>Na západní straně měřící 4 500 loktů budou tři brány: brána Gádova, brána Ašerova a brána Neftalímova.</verse>
        <verse osisID='Ezek.48.35'>Kolem dokola tedy bude měřit 18 000 loktů. Od toho dne se to město bude jmenovat: HOSPODIN JE TAM.</verse>
      </chapter>
    </div></osisText>
</osis>