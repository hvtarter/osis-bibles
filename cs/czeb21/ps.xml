<?xml version='1.0' encoding='UTF-8'?>
<osis xsi:schemaLocation='http://www.bibletechnologies.net/2003/OSIS/namespace http://www.bibletechnologies.net/osisCore.2.1.1.xsd' xmlns:xsi='http://www.w3.org/2001/XMLSchema-instance' xmlns='http://www.bibletechnologies.net/2003/OSIS/namespace'>
  <osisText osisRefWork='Bible' osisIDWork='CzeB21' xml:lang='cs'>
    <header>
      <revisionDesc>
        <date>2010-02-26</date>
        <p>initial OSIS 2.1.1 version</p>
      </revisionDesc>
      <work osisWork='CzeB21'>
        <title>Czech Bible, Překlad 21. století</title>
        <contributor/>
        <creator>Mod2Zef (4)</creator>
        <creator role='encoder'>ZefToOsis 1.0.0</creator>
        <subject/>
        <date>2009-07-31</date>
        <description>Bible, Překlad 21. století  vedoucí projektu Alexandr Flek  odborná spolupráce Jiří Hedánek, Pavel Hoffman, Zdeněk Sýkora  Přeloženo z hebrejštiny, aramejštiny, řečtiny  Vydání první  (c) 2009 Biblion, o. s.  www.bible21.org  www.bible21.cz   Překlad 21. století přináší nadčasové poselství Bible v současné, čtivé češtině. Usiluje o maximální věrnost původním hebrejským, aramejským a řeckým textům, zároveň však chce oslovit dnešní čtenáře, ať už jsou zvyklí čerpat z této knihy inspiraci pro každý den, anebo ji otevírají poprvé.</description>
        <publisher/>
        <type type='OSIS'>Bible</type>
        <identifier type='OSIS'>CzeB21</identifier>
        <source>no entry TextSource in sword.conf found</source>
        <language type='IETF'>cs</language>
        <relation/>
        <coverage>provide the bible to the nations of the world</coverage>
        <rights>Copyrighted; Permission to distribute granted to CrossWire</rights>
        <scope/>
        <refSystem>Bible</refSystem>
      </work>
    </header>
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
  <div type='book' osisID='Ps'>
      <chapter osisID='Ps.1'>
        <verse osisID='Ps.1.1'>Blaze člověku, který nechodí, jak radí ničemní, na cestě hříšných nestojí, ve spolku posměvačů nesedí.</verse>
        <verse osisID='Ps.1.2'>Zákon Hospodinův je jeho radostí - o tomto Zákoně dnem i nocí přemýšlí.</verse>
        <verse osisID='Ps.1.3'>Bude jako strom na břehu řeky vsazený, který své ovoce ve svůj čas přináší, kterému nikdy neuvadne listí - cokoli činí, se podaří!</verse>
        <verse osisID='Ps.1.4'>Jinak se ale povede ničemným: budou jak pleva, již vítr unáší.</verse>
        <verse osisID='Ps.1.5'>Ničemní na soudu neobstojí, stejně tak hříšní uprostřed poctivých.</verse>
        <verse osisID='Ps.1.6'>Cestu poctivých dobře zná Hospodin, cesta ničemných se vniveč obrátí.</verse>
      </chapter>
      <chapter osisID='Ps.2'>
        <verse osisID='Ps.2.1'>Proč vzbouřily se národy a lidé vymýšlejí marnosti?</verse>
        <verse osisID='Ps.2.2'>Králové světa povstali, vládcové strojí spiknutí proti Hospodinu a jeho Pomazanému:</verse>
        <verse osisID='Ps.2.3'>"Pojďme rozlámat jejich okovy, shoďme ze sebe jejich provazy!"</verse>
        <verse osisID='Ps.2.4'>Směje se Ten, jenž trůní v nebesích, vysmívá se jim Hospodin.</verse>
        <verse osisID='Ps.2.5'>Jednou k nim ale v hněvu promluví, ve svém rozlícení je vyděsí:</verse>
        <verse osisID='Ps.2.6'>"Já sám jsem ustanovil svého krále na Sionu - své svaté hoře!"</verse>
        <verse osisID='Ps.2.7'>Povím, co prohlásil Hospodin. Řekl mi: "Jsi můj syn, já jsem ode dneška Otcem tvým!</verse>
        <verse osisID='Ps.2.8'>Požádej mě a já učiním národy země tvým dědictvím, nejzazší končiny tvým vlastnictvím.</verse>
        <verse osisID='Ps.2.9'>Železnou holí je rozdrtíš, roztříštíš je jak hliněné nádoby."</verse>
        <verse osisID='Ps.2.10'>Proto, králové, buďte rozumní, soudcové země, nechte se poučit.</verse>
        <verse osisID='Ps.2.11'>Služte Hospodinu s posvátnou bázní a veselte se s třesením.</verse>
        <verse osisID='Ps.2.12'>Líbejte "syna"! Kdyby se rozlítil, na cestě byste zhynuli - jeho hněv může vzplanout ve chvíli! Blaze všem, kdo v něho doufají.</verse>
      </chapter>
      <chapter osisID='Ps.3'>
        <verse osisID='Ps.3.1'>Žalm Davidův, když utíkal před svým synem Abšalomem.</verse>
        <verse osisID='Ps.3.2'>Kolik jen, Hospodine, je mých nepřátel, kolik jich povstává proti mně!</verse>
        <verse osisID='Ps.3.3'>Kolik jich říká o mém životě: "Od Boha žádnou pomoc nečekej!" séla</verse>
        <verse osisID='Ps.3.4'>Ty však, Hospodine, jsi okolo mě štít, ty, Slávo má, mou hlavu povznášíš.</verse>
        <verse osisID='Ps.3.5'>K Hospodinu jsem volal ze všech sil, ze své svaté hory pak ke mně promluvil. séla</verse>
        <verse osisID='Ps.3.6'>Uléhám ke spánku, vstanu zas - Hospodin sám mě podpírá!</verse>
        <verse osisID='Ps.3.7'>Z tisícihlavých šiků nemám strach, i když mě svírají ze všech stran.</verse>
        <verse osisID='Ps.3.8'>Povstaň, Hospodine! Zachraň mě, Bože můj! Rozbij čelisti všech mých nepřátel, zvyrážej zuby ničemů! Hospodinovo je vítězství, na tvém lidu tvé požehnání. séla</verse>
      </chapter>
      <chapter osisID='Ps.4'>
        <verse osisID='Ps.4.1'>Pro předního zpěváka, na strunné nástroje. Žalm Davidův.</verse>
        <verse osisID='Ps.4.2'>Odpověz na mé volání, Bože, má spravedlnosti! Uprostřed úzkosti ulev mi, smiluj se nade mnou, slyš mé modlitby!</verse>
        <verse osisID='Ps.4.3'>Jak dlouho, lidé, budete mou slávou pohrdat, marnost milovat a lží se zabývat? séla</verse>
        <verse osisID='Ps.4.4'>Vězte, že Hospodin svého věrného vyvolil, Hospodin vyslyší moje volání!</verse>
        <verse osisID='Ps.4.5'>Ve svém rozčilení nehřešte, na lůžku přemítejte a zmlkněte. séla</verse>
        <verse osisID='Ps.4.6'>Spravedlivé oběti přineste, s důvěrou v Hospodinu spočiňte.</verse>
        <verse osisID='Ps.4.7'>Mnozí říkají: "Kdo nám dá štěstí okusit? Svou tvář nad námi, Hospodine, rozjasni!"</verse>
        <verse osisID='Ps.4.8'>Mé srdce plníš větší radostí, než když sklízejí zrní a víno v hojnosti. Pokojně uléhám, pokojně spím - ty sám, Hospodine, mě chráníš v bezpečí.</verse>
      </chapter>
      <chapter osisID='Ps.5'>
        <verse osisID='Ps.5.1'>Pro předního zpěváka, na flétny. Žalm Davidův.</verse>
        <verse osisID='Ps.5.2'>Vyslyš má slova, Hospodine, všimni si mého úpění!</verse>
        <verse osisID='Ps.5.3'>Vnímej mé volání, můj Králi a Bože - k tobě se modlím!</verse>
        <verse osisID='Ps.5.4'>Ráno, Hospodine, kéž můj hlas uslyšíš, ráno ti s nadějí své prosby předložím.</verse>
        <verse osisID='Ps.5.5'>Ty přece, Bože, nemáš rád podlost, nikdo zlý u tebe nesmí být.</verse>
        <verse osisID='Ps.5.6'>Před tvýma očima neobstojí zpupní, v nenávisti máš všechny zlosyny.</verse>
        <verse osisID='Ps.5.7'>Vniveč obracíš všechny lháře - vrahy a podvodníky si Hospodin oškliví!</verse>
        <verse osisID='Ps.5.8'>Já ale díky tvé veliké lásce do tvého domu vejít smím, abych se klaněl v posvátné úctě před tebou ve tvém svatém chrámě.</verse>
        <verse osisID='Ps.5.9'>Kvůli mým nepřátelům, Hospodine, ve své spravedlnosti mě veď, svou cestu přede mnou prosím urovnej!</verse>
        <verse osisID='Ps.5.10'>Vždyť v jejich ústech není upřímnosti, jejich nitro je plné záhuby, zející hrob je hrdlo jejich, nástroje klamu jejich jazyky.</verse>
        <verse osisID='Ps.5.11'>Odsuď je, Bože, na svoje plány ať doplatí! Zavrhni je, že mají tolik vin - vždyť proti tobě povstali!</verse>
        <verse osisID='Ps.5.12'>Doufající v tebe však budou šťastní, ti všichni budou jásat navěky. Ty, kdo milují tvé jméno, prosím přikryj, ať se před tebou mohou veselit! Ty přece, Hospodine, žehnáš spravedlivému, svou přízní jej obklopuješ jako pancířem.</verse>
      </chapter>
      <chapter osisID='Ps.6'>
        <verse osisID='Ps.6.1'>Pro předního zpěváka, na strunné nástroje. Hlubokým hlasem. Žalm Davidův.</verse>
        <verse osisID='Ps.6.2'>Nekárej mě, Hospodine, v hněvu svém, ve svém rozlícení mě netrestej!</verse>
        <verse osisID='Ps.6.3'>Smiluj se, Hospodine - jsem vysílen, uzdrav mě, Hospodine - v kostech mám děs!</verse>
        <verse osisID='Ps.6.4'>Do hloubi duše jsem vyděšen - Hospodine, jak dlouho ještě?!</verse>
        <verse osisID='Ps.6.5'>Obrať se, Hospodine, život mi zachovej, pro svoji lásku zachraň mě!</verse>
        <verse osisID='Ps.6.6'>V hrobě už na tebe nikdo nevzpomene - mezi mrtvými kdo by slavil tě?</verse>
        <verse osisID='Ps.6.7'>Svým nářkem vyčerpán na lůžku noci provzlykám, slzami polštář zalévám!</verse>
        <verse osisID='Ps.6.8'>Zrak mi vyhasl zármutkem, zeslábl vinou všech mých nepřátel.</verse>
        <verse osisID='Ps.6.9'>Odstupte ode mě, všichni zločinci, hlas mého pláče slyšel Hospodin!</verse>
        <verse osisID='Ps.6.10'>Hospodin vyslyšel moje žádosti, Hospodin přijímá mé modlitby! Jen ať se stydí a ať se děsí, všichni mí odpůrci ať ustoupí, ať jsou zahanbeni ve chvíli!</verse>
      </chapter>
      <chapter osisID='Ps.7'>
        <verse osisID='Ps.7.1'>Píseň nářků, kterou David zpíval Hospodinu kvůli slovům Kúše z pokolení Benjamín.</verse>
        <verse osisID='Ps.7.2'>Hospodine, Bože můj, na tebe spoléhám, zachraň mě, všech pronásledovatelů zbav!</verse>
        <verse osisID='Ps.7.3'>Jinak mě jako lev rozervou na kusy, rozsápají mě, nebude mi pomoci!</verse>
        <verse osisID='Ps.7.4'>Hospodine, Bože můj, jestliže jsem se provinil, jestli mi na rukách lpí bezpráví,</verse>
        <verse osisID='Ps.7.5'>jestli jsem příteli oplatil něčím zlým (i svého nepřítele jsem však ušetřil!),</verse>
        <verse osisID='Ps.7.6'>pak ať mě honí a chytí protivník, ať pošlape můj život na zemi, mou čest ať v prachu vyválí! séla</verse>
        <verse osisID='Ps.7.7'>Povstaň, Hospodine, v hněvu svém, postav se zuřivosti mých nepřátel, probuď se, Bože, nastol pořádek!</verse>
        <verse osisID='Ps.7.8'>Shromáždění národů ať tě obklopí, znovu usedni na trůn nad nimi -</verse>
        <verse osisID='Ps.7.9'>Hospodin bude soudit národy! Obhaj mě, Hospodine, vždyť jsem nevinný, jsem bez úhony, můj Nejvyšší!</verse>
        <verse osisID='Ps.7.10'>Ukonči podlost ničemných, spravedlivého však posilni, spravedlivý Bože, ty zkoumáš srdce i svědomí!</verse>
        <verse osisID='Ps.7.11'>Nejvyšší Bůh je můj štít - on je zachráncem upřímných!</verse>
        <verse osisID='Ps.7.12'>Bůh je spravedlivý soudce, Bůh plane hněvem každý den.</verse>
        <verse osisID='Ps.7.13'>Pokud se člověk neobrátí, meč svůj naostří, napne svůj luk a zamíří,</verse>
        <verse osisID='Ps.7.14'>smrtelné zbraně na něj připraví, ohnivé šípy zhotoví.</verse>
        <verse osisID='Ps.7.15'>Na toho, jenž plodí proradnost, jenž těhotný trápením zrodí lež!</verse>
        <verse osisID='Ps.7.16'>Ten jámu kopal, až ji vyhloubil, spadl do pasti, kterou nastražil.</verse>
        <verse osisID='Ps.7.17'>Jeho proradnost se k němu navrátí, na hlavu padne mu jeho násilí! Hospodina budu za jeho spravedlnost chválit, Hospodinovu jménu zahraji - on je Nejvyšší!</verse>
      </chapter>
      <chapter osisID='Ps.8'>
        <verse osisID='Ps.8.1'>Pro předního zpěváka, na gitejský nástroj. Žalm Davidův.</verse>
        <verse osisID='Ps.8.2'>Hospodine, Pane náš, všude na zemi slavné jméno máš! Svou slávou jsi pokryl nebesa,</verse>
        <verse osisID='Ps.8.3'>chválou z úst kojenců a nemluvňat jsi proti nepřátelům sílu dokázal, mstivého protivníka abys překonal!</verse>
        <verse osisID='Ps.8.4'>Když vidím tvá nebesa, dílo prstů tvých, měsíc a hvězdy, kterés tam umístil -</verse>
        <verse osisID='Ps.8.5'>co je člověk, ptám se, že na něj pamatuješ, co je lidský tvor, že o něj pečuješ?</verse>
        <verse osisID='Ps.8.6'>O málo nižším než Boha jsi jej stvořil, slávou a ctí jsi korunoval jej,</verse>
        <verse osisID='Ps.8.7'>nad dílem svých rukou jsi mu vládu svěřil, k jeho nohám jsi složil vše.</verse>
        <verse osisID='Ps.8.8'>Ovce a kozy, všechen dobytek i všechnu polní zvěř,</verse>
        <verse osisID='Ps.8.9'>ptáky na obloze i mořské ryby, vše, co putuje napříč oceány. Hospodine, Pane náš, všude na zemi slavné jméno máš!</verse>
      </chapter>
      <chapter osisID='Ps.9'>
        <verse osisID='Ps.9.1'>Pro předního zpěváka, na nápěv písně "Zemřel syn". Žalm Davidův.</verse>
        <verse osisID='Ps.9.2'>Chválím tě, Hospodine, celým srdcem svým, vypravovat chci o všech tvých zázracích!</verse>
        <verse osisID='Ps.9.3'>Z tebe se raduji, pro tebe jásám, tvému jménu, Nejvyšší, chci zazpívat!</verse>
        <verse osisID='Ps.9.4'>Moji nepřátelé ustoupí a padnou, před tvojí tváří zahynou,</verse>
        <verse osisID='Ps.9.5'>neboť ses ujal mého soudu a mých práv, jako spravedlivý soudce na trůn usedáš!</verse>
        <verse osisID='Ps.9.6'>Obořil ses na pohany, ničemy zničil jsi, jejich jméno smazals navždy, navěky!</verse>
        <verse osisID='Ps.9.7'>Konec nepřátel - trvalé trosky! Zbořils jim města - není památky!</verse>
        <verse osisID='Ps.9.8'>Hospodin bude vládnout navěky, aby nastolil právo, svůj trůn ustavil.</verse>
        <verse osisID='Ps.9.9'>Sám bude spravedlivě soudit svět, národy bude spravovat poctivě.</verse>
        <verse osisID='Ps.9.10'>Hospodin je útočištěm utlačených, útočištěm je v dobách soužení.</verse>
        <verse osisID='Ps.9.11'>Ať v tebe doufají, kdo tvé jméno znají, neopustíš, Hospodine, ty, kdo tě hledají!</verse>
        <verse osisID='Ps.9.12'>Zpívejte Hospodinu, jenž trůní na Sionu, o jeho skutcích povězte národům:</verse>
        <verse osisID='Ps.9.13'>Mstitel prolité krve na ně myslí, nářek ztrápených mu není lhostejný!</verse>
        <verse osisID='Ps.9.14'>Smiluj se, Hospodine, hleď na mé trápení, z ruky protivníků, z bran smrti mě vytrhni,</verse>
        <verse osisID='Ps.9.15'>abych pak zvěstoval všechny tvé chvály, v branách Dcery sionské abych tvou spásu oslavil!</verse>
        <verse osisID='Ps.9.16'>Do jámy, kterou vykopali, pohané padli, v síti, již nastražili, nohama uvízli.</verse>
        <verse osisID='Ps.9.17'>Hospodin zjevil se! Zjednal právo! Darebáka vlastní dílo do pasti uvrhlo! higajon séla</verse>
        <verse osisID='Ps.9.18'>Ničemové musí odejít do podsvětí, všichni ti pohané, jimž je Bůh lhostejný!</verse>
        <verse osisID='Ps.9.19'>Ubožák ale nebude zapomenut navždy, naděje ponížených nezhyne navěky!</verse>
        <verse osisID='Ps.9.20'>Povstaň, Hospodine, proti lidské zvůli, před tvým soudem ať stanou národy! Vyděs je, Hospodine, ať jsou zastrašeni, ať poznají pohané, že jsou smrtelní!séla</verse>
      </chapter>
      <chapter osisID='Ps.10'>
        <verse osisID='Ps.10.1'>Proč jsi, Hospodine, tak vzdálený? Proč se ukrýváš v dobách soužení?</verse>
        <verse osisID='Ps.10.2'>Ničemové ve své pýše honí chudáky, vymýšlejí úklady, aby je lapili!</verse>
        <verse osisID='Ps.10.3'>Svým vlastním chtíčem se ničemové chlubí, chamtivce chválí, Hospodina snižují,</verse>
        <verse osisID='Ps.10.4'>ve svojí pýše ho vůbec nehledají, Bůh nemá místo v jejich myšlení.</verse>
        <verse osisID='Ps.10.5'>Na svých cestách mají stále jen úspěch, tvé zákony jsou jim vzdáleny, ze všech protivníků mají jen posměch,</verse>
        <verse osisID='Ps.10.6'>v srdci si myslí: "Nic mě neohrozí, nikdy mě nepotká žádné neštěstí!"</verse>
        <verse osisID='Ps.10.7'>Ústa jim plní kletby, lsti a výhrůžky, na jazyku mají zlo a trápení,</verse>
        <verse osisID='Ps.10.8'>za humny číhají ve skrýších, aby nevinné zákeřně vraždili. Bezbranné lidi očima sledují,</verse>
        <verse osisID='Ps.10.9'>jako lvi v houští v záloze číhají, číhají na chudáky, aby je lapili, už mají chudáka, chytli ho do pasti!</verse>
        <verse osisID='Ps.10.10'>K zemi se hroutí chudák zdrcený, pod jejich mocí klesá bezbranný,</verse>
        <verse osisID='Ps.10.11'>v srdci si myslí: "Bůh už zapomenul, skrývá svou tvář, nikdy nic nevidí."</verse>
        <verse osisID='Ps.10.12'>Povstaň, Hospodine, pozvedni ruku! Na utlačené se, Bože, rozpomeň!</verse>
        <verse osisID='Ps.10.13'>Proč se má ničema rouhat Bohu, v srdci si myslet, že na to nepřijdeš?</verse>
        <verse osisID='Ps.10.14'>Ty to však vidíš! Ty vnímáš trápení i žal, svou vlastní rukou abys potrestal! Na tebe samého bezbranný spoléhá, ty jsi pomocníkem sirotka!</verse>
        <verse osisID='Ps.10.15'>Zpřerážej paže zlého darebáka, jeho zkaženost odhal, aby neobstál!</verse>
        <verse osisID='Ps.10.16'>Hospodin kraluje na věčné časy, pohané z jeho země vymizí!</verse>
        <verse osisID='Ps.10.17'>Hospodin vyslyší tužby ponížených - povzbudíš jejich srdce, ucho k nim nakloníš,</verse>
        <verse osisID='Ps.10.18'>zjednáš soud sirotkům i všem utlačeným, pozemský člověk aby je neděsil!</verse>
      </chapter>
      <chapter osisID='Ps.11'>
        <verse osisID='Ps.11.1'>Pro předního zpěváka. Žalm Davidův. Hospodin je můj úkryt - proč mi říkáte: "Do hor svých, ptáčku, měl bys uletět!"</verse>
        <verse osisID='Ps.11.2'>Pohleď, jak ničemové napínají luk, na tětivu kladou šípy své, z přítmí střílejí na upřímné!</verse>
        <verse osisID='Ps.11.3'>Když samy základy bortí se, tehdy spravedlivý nic nezmůže!</verse>
        <verse osisID='Ps.11.4'>Hospodin je v chrámu své svatosti, Hospodin trůní v nebesích! Očima prohlíží celý svět, lidské syny zkoumá pohledem!</verse>
        <verse osisID='Ps.11.5'>Spravedlivé i ničemy zkoumá Hospodin, z duše nenávidí milovníky násilí!</verse>
        <verse osisID='Ps.11.6'>Řeřavé uhlí a síru sešle na ničemy, z kalicha žhavého vichru budou pít!</verse>
        <verse osisID='Ps.11.7'>Hospodin je spravedlivý, spravedlnost miluje, upřímní spatří jeho obličej!</verse>
      </chapter>
      <chapter osisID='Ps.12'>
        <verse osisID='Ps.12.1'>Pro předního zpěváka, hlubokým hlasem. Žalm Davidův.</verse>
        <verse osisID='Ps.12.2'>Pomoz, Hospodine! Věrných ubývá, všichni čestní lidé mizí ze světa!</verse>
        <verse osisID='Ps.12.3'>Každý jen druhému pořád lže, úlisné rty mají, srdce falešné!</verse>
        <verse osisID='Ps.12.4'>Ať už Hospodin konečně vymýtí všechny lstivé rty a pyšné jazyky!</verse>
        <verse osisID='Ps.12.5'>Prý: "V našem jazyku je naše síla, máme své rty - kdo je náš pán?!"</verse>
        <verse osisID='Ps.12.6'>Pro útlak chudáků, pro nářek ubožáků již povstanu, praví Hospodin, na pomoc přijdu tomu, kdo je posmíván!</verse>
        <verse osisID='Ps.12.7'>Výroky Hospodinovy jsou výroky čisté, v hliněné peci stříbro tavené, sedmkrát tříbené.</verse>
        <verse osisID='Ps.12.8'>Ty sám, Hospodine, jsi naše stráž, před tímto pokolením nás navždy chraň! Ničemy se to hemží ze všech stran, nezřízenost se mezi lidmi rozmáhá!</verse>
      </chapter>
      <chapter osisID='Ps.13'>
        <verse osisID='Ps.13.1'>Pro předního zpěváka. Žalm Davidův.</verse>
        <verse osisID='Ps.13.2'>Jak dlouho ještě, Hospodine? Zapomeneš na mě navěky? Jak dlouho ještě budeš ukrývat přede mnou svoji tvář?</verse>
        <verse osisID='Ps.13.3'>Jak dlouho mám nosit úzkosti v duši, den co den cítit v srdci zármutek? Jak dlouho ještě můj protivník bude nade mnou vítězit?</verse>
        <verse osisID='Ps.13.4'>Pohleď, odpověz mi, Hospodine, Bože můj! Rozjasni mé oči, ať jako mrtvý neusnu!</verse>
        <verse osisID='Ps.13.5'>Ať můj sok neřekne: "Už jsem ho porazil!" Mí nepřátelé ať neslaví mé selhání.</verse>
        <verse osisID='Ps.13.6'>Na tvoji lásku spoléhám, nad tvou spásou mé srdce zajásá, Hospodinu svou píseň zazpívám: Jak dobrotivě se ke mně zachoval!</verse>
      </chapter>
      <chapter osisID='Ps.14'>
        <verse osisID='Ps.14.1'>Pro předního zpěváka. Žalm Davidův. Blázen myslí, že Bůh není! Zkažení jsou, ohavnost páchají, není, kdo dobro konal by!</verse>
        <verse osisID='Ps.14.2'>Hospodin z nebe hledí na lidi: Nechce někdo porozumět, Bůh nikomu nechybí?</verse>
        <verse osisID='Ps.14.3'>Všichni zabloudili z cesty, úplně se zkazili, není, kdo by konal dobro, není ani jediný!</verse>
        <verse osisID='Ps.14.4'>Copak nic nevědí všichni ti zločinci? Jako by jedli chléb, můj lid hltají - proč by k Hospodinu volali?!</verse>
        <verse osisID='Ps.14.5'>Jednou je ale přepadne zděšení - Bůh je s pokolením poctivých!</verse>
        <verse osisID='Ps.14.6'>Vy pohrdáte úmysly ubohých? Jejich útočištěm je Hospodin!</verse>
        <verse osisID='Ps.14.7'>Kéž Izraeli vzejde ze Sionu spása, kéž Hospodin svůj lid obnoví! Jákob pak bude radostně jásat, Izrael se bude veselit!</verse>
      </chapter>
      <chapter osisID='Ps.15'>
        <verse osisID='Ps.15.1'>Žalm Davidův. Kdo, Hospodine, ve tvém stanu bude? Kdo bydlet smí na tvé svaté hoře?</verse>
        <verse osisID='Ps.15.2'>Kdo žije bezúhonně a jedná spravedlivě, kdo mluví pravdu ze srdce,</verse>
        <verse osisID='Ps.15.3'>kdo jazykem svým nepomlouvá, neškodí bližnímu a neostouzí druha,</verse>
        <verse osisID='Ps.15.4'>kdo pohrdá těmi, kdo zaslouží zavržení, ctitelů Hospodina však váží si, kdo nemění to, co odpřisáhl, i kdyby na to doplatil,</verse>
        <verse osisID='Ps.15.5'>kdo nepůjčuje na úroky a proti nevinnému se nedá podplatit. Kdo takto jedná, nikdy nezakolísá.</verse>
      </chapter>
      <chapter osisID='Ps.16'>
        <verse osisID='Ps.16.1'>Zlatý zpěv Davidův. Bože, ochraňuj mě, na tebe spoléhám.</verse>
        <verse osisID='Ps.16.2'>Hospodinu říkám: Jsi můj Pán, jediné dobro, které mám!</verse>
        <verse osisID='Ps.16.3'>Říkám o zbožných lidech na zemi: Jsou tak vznešení, mám je nejradši!</verse>
        <verse osisID='Ps.16.4'>Kdo ale za cizími bohy spěchají, ti jen rozmnožují svá trápení! Nezúčastním se jejich krvavé úlitby, nevstoupí jejich jméno na mé rty!</verse>
        <verse osisID='Ps.16.5'>Můj úděl, můj kalich je Hospodin - ty přece můj osud z ruky nepustíš!</verse>
        <verse osisID='Ps.16.6'>Vyměřeny jsou mi blažené krajiny, dostalo se mi skvělé dědictví!</verse>
        <verse osisID='Ps.16.7'>Hospodina, svého Rádce, velebím, i v noci mě učí mé svědomí.</verse>
        <verse osisID='Ps.16.8'>Hospodina vidím před sebou napořád, je po mé pravici, nezakolísám.</verse>
        <verse osisID='Ps.16.9'>Mé srdce je šťastné, můj jazyk zpívá, také mé tělo v bezpečí odpočívá.</verse>
        <verse osisID='Ps.16.10'>Nenecháš v hrobě duši mou, nevydáš jámě svého věrného!</verse>
        <verse osisID='Ps.16.11'>Stezku života jsi mi ukázal, ve tvé přítomnosti je plnost radosti, nekonečné blaho je po tvé pravici!</verse>
      </chapter>
      <chapter osisID='Ps.17'>
        <verse osisID='Ps.17.1'>Modlitba Davidova. Slyš, Hospodine, mou spravedlivou při, mému volání popřej sluch, vyslechni moji modlitbu - vychází ze rtů bezelstných.</verse>
        <verse osisID='Ps.17.2'>Od tebe samého ať vyjde můj soud, tvé oči na právo ať dohlédnou!</verse>
        <verse osisID='Ps.17.3'>Zkoumals mé srdce, v noci s' mě prověřil, tříbils mě a nenalezl nic. Myšlením ani ústy jsem nehřešil,</verse>
        <verse osisID='Ps.17.4'>tak jak to lidé běžně dělají. Pro slovo, jež vyšlo ze tvých rtů, varoval jsem se cest zločinců.</verse>
        <verse osisID='Ps.17.5'>Mé kroky se držely tvých šlépějí, mé nohy neklesly.</verse>
        <verse osisID='Ps.17.6'>K tobě volám, Bože, ty mi odpovíš, své ucho nakloň mi, má slova slyš!</verse>
        <verse osisID='Ps.17.7'>Svou lásku, Zachránce, prokaž svou pravicí těm, kdo před útočníky k tobě prchají!</verse>
        <verse osisID='Ps.17.8'>Jak zřítelnici oka mě opatruj, ve stínu tvých křídel kéž úkryt naleznu</verse>
        <verse osisID='Ps.17.9'>před ničemy, kteří mě chtějí napadnout, před smrtelnými nepřáteli všude okolo!</verse>
        <verse osisID='Ps.17.10'>Svým vlastním tukem zarostli, svými ústy zpupně mluvili.</verse>
        <verse osisID='Ps.17.11'>Vystopovali mě, už mě obkličují, očima pátrají, jak by mě srazili.</verse>
        <verse osisID='Ps.17.12'>Jsou jako lev, jenž po kořisti lační, jak dravý lev, jenž číhá ve skrýši.</verse>
        <verse osisID='Ps.17.13'>Povstaň, Hospodine! Postav se mu tváří! Sraz ho na kolena - mečem svým zachraň mi život před ničemy!</verse>
        <verse osisID='Ps.17.14'>Před lidmi, Hospodine, svou rukou ochraň mě, před lidmi, jejichž odplatou je život na světě. Ať se jim naplní břicha tím, cos jim nashromáždil, ať jejich děti mají víc, než sní, na jejich maličké ať zbude v hojnosti!</verse>
        <verse osisID='Ps.17.15'>Já se však po právu budu kochat tvou tváří, nasycen budu tvou podobou, až se probudím.</verse>
      </chapter>
      <chapter osisID='Ps.18'>
        <verse osisID='Ps.18.1'>Pro předního zpěváka. Žalm Hospodinova služebníka Davida, který tuto píseň zpíval Hospodinu v den, kdy jej Hospodin vysvobodil ze spárů všech jeho nepřátel i z ruky Saulovy.</verse>
        <verse osisID='Ps.18.2'>Miluji tě, Hospodine, sílo má!</verse>
        <verse osisID='Ps.18.3'>Hospodin je má skála, tvrz, má záchrana! Můj Bůh je má skála, v něm úkryt nalézám, můj štít, roh vítězství, můj hrad.</verse>
        <verse osisID='Ps.18.4'>Vzýval jsem Hospodina - je hoden chvály - od mých nepřátel mě zachránil!</verse>
        <verse osisID='Ps.18.5'>Provazy smrti mě obklopily, svým proudem mě strhla záhuba,</verse>
        <verse osisID='Ps.18.6'>provazy hrobu mě ovinuly, osidla smrti mě dostihla.</verse>
        <verse osisID='Ps.18.7'>Vzýval jsem Hospodina ve své úzkosti, ke svému Bohu křičel jsem - on ve svém chrámu slyšel mé volání, až k jeho uším dolehl můj křik.</verse>
        <verse osisID='Ps.18.8'>Zem se třásla, zem se chvěla, základy hor se pohnuly, před jeho hněvem se roztřásly.</verse>
        <verse osisID='Ps.18.9'>Dým se valil z jeho chřípí, stravující oheň z jeho úst, plamenné blesky z něj vyšlehly.</verse>
        <verse osisID='Ps.18.10'>Nebe rozťal, sestupuje, pod nohama černý mrak!</verse>
        <verse osisID='Ps.18.11'>Cheruba zapřáhl, rozletěl se, vznesl se na křídlech větrných.</verse>
        <verse osisID='Ps.18.12'>Závojem tmy jak skrýší obklopil se, mrak temný deštěm byl jeho stan.</verse>
        <verse osisID='Ps.18.13'>Před jeho žárem se rozstoupila mračna, krupobití a blesky plamenné,</verse>
        <verse osisID='Ps.18.14'>Hospodin v nebi zaburácel, hlas Nejvyššího zněl: krupobití a blesky plamenné!</verse>
        <verse osisID='Ps.18.15'>Deštěm šípů rozehnal je, množstvím blesků rozdrtil!</verse>
        <verse osisID='Ps.18.16'>Koryta řek byla obnažena, základy světa odkryty před řevem tvým, Hospodine, před tvým dechem zuřivým!</verse>
        <verse osisID='Ps.18.17'>Sehnul se z výšin, uchopil mě, z mohutných vod mě vyprostil,</verse>
        <verse osisID='Ps.18.18'>vyrval mě mocnému nepříteli, odpůrcům silnějším, než jsem byl.</verse>
        <verse osisID='Ps.18.19'>Přepadli mě v den mé bídy, Hospodin mě však podpíral,</verse>
        <verse osisID='Ps.18.20'>vyvedl mě na svobodu, uhájil mě, vždyť má mě rád!</verse>
        <verse osisID='Ps.18.21'>Hospodin odplatil mi za moji spravedlnost, za čistotu mých rukou mě odměnil.</verse>
        <verse osisID='Ps.18.22'>Hospodinových cest jsem se pevně držel, svého Boha jsem nezradil!</verse>
        <verse osisID='Ps.18.23'>Před sebou mám všechny jeho soudy, od jeho nařízení jsem se nevzdálil,</verse>
        <verse osisID='Ps.18.24'>zůstal jsem před ním bez úhony, varoval jsem se hříchů svých.</verse>
        <verse osisID='Ps.18.25'>Hospodin odměnil mě za moji spravedlnost, za čistotu mých rukou před jeho očima.</verse>
        <verse osisID='Ps.18.26'>Ty, Pane, s věrným nakládáš věrně, k oddanému se chováš oddaně,</verse>
        <verse osisID='Ps.18.27'>s čistým člověkem čistě naložíš, od zvráceného se však odvracíš.</verse>
        <verse osisID='Ps.18.28'>Ty sám zachraňuješ ubožáky, pohledy povýšených ale ponížíš.</verse>
        <verse osisID='Ps.18.29'>Ty, Hospodine, rozsvěcíš mou svíci, můj Bůh mi září v tmách.</verse>
        <verse osisID='Ps.18.30'>S tebou vyrazím proti vojsku, ve svém Bohu hradby překonám!</verse>
        <verse osisID='Ps.18.31'>Jak dokonalá je cesta Boží, jak ryzí je, co praví Hospodin - on je štít všech, kdo v něho doufají!</verse>
        <verse osisID='Ps.18.32'>Kdo by byl Bohem kromě Hospodina? Kdo by byl skalou, ne-li náš Bůh?</verse>
        <verse osisID='Ps.18.33'>Tento Bůh mě vyzbrojuje silou, on činí dokonalou cestu mou.</verse>
        <verse osisID='Ps.18.34'>Mým nohám udílí hbitost laní, staví mě na mé výšiny.</verse>
        <verse osisID='Ps.18.35'>Mé paže učí, jak obstát v boji, mé ruce napínají i luk bronzový.</verse>
        <verse osisID='Ps.18.36'>Podal jsi mi štít své spásy, podepřel jsi mě svou pravicí, sklonil ses, abys mě povýšil!</verse>
        <verse osisID='Ps.18.37'>Daroval jsi mým krokům volnost, mé nohy nesklouznou.</verse>
        <verse osisID='Ps.18.38'>Stíhal jsem nepřátele, dostihl je, nepřestal jsem, než jsem je porazil.</verse>
        <verse osisID='Ps.18.39'>Udeřil jsem je, nevstanou znovu, skáceli se mi pod nohy!</verse>
        <verse osisID='Ps.18.40'>Ty jsi mě vyzbrojil silou k boji, na kolena srážíš mé soky přede mnou.</verse>
        <verse osisID='Ps.18.41'>Šíji mých nepřátel nastavil jsi mi, se svými protivníky jsem skoncoval.</verse>
        <verse osisID='Ps.18.42'>Volali o pomoc, nikdo je nezachránil, volali k Hospodinu - žádná odpověď.</verse>
        <verse osisID='Ps.18.43'>Jako prach ve větru rozdrtil jsem je, jak bláto na ulici jsem je rozdupal!</verse>
        <verse osisID='Ps.18.44'>Z různic v lidu zachránils mě, za vůdce národů jsi mě postavil, lid, jejž jsem ani neznal, slouží mi!</verse>
        <verse osisID='Ps.18.45'>Jen co mě uslyší, ihned poslouchají, cizáci krčí se přede mnou.</verse>
        <verse osisID='Ps.18.46'>Cizáci přede mnou už se hroutí, vrávorají ven ze svých nor!</verse>
        <verse osisID='Ps.18.47'>Živ buď Hospodin, má skála buď požehnána, Bůh buď vyvýšen, má záchrana!</verse>
        <verse osisID='Ps.18.48'>Bůh dopřává zadostiučinění, podmaňuje mi národy,</verse>
        <verse osisID='Ps.18.49'>zprostřed nepřátel mě vyvádí. Pozvedáš mě nad mé soky, před násilníkem zachráníš.</verse>
        <verse osisID='Ps.18.50'>Proto tě budu chválit mezi národy, tvé jméno, Hospodine, písní oslavím! Svému králi dává mocná vítězství, svému pomazanému je milostiv - Davidovi a jeho semeni až navěky!</verse>
      </chapter>
      <chapter osisID='Ps.19'>
        <verse osisID='Ps.19.1'>Pro předního zpěváka. Žalm Davidův.</verse>
        <verse osisID='Ps.19.2'>Nebesa vyprávějí o Boží slávě, o díle jeho rukou mluví obloha.</verse>
        <verse osisID='Ps.19.3'>Jeden den druhému slovo uděluje, jedna noc druhé zjevuje poznání.</verse>
        <verse osisID='Ps.19.4'>Není slov a není řeči, kde by jejich hlas zůstal neslyšen;</verse>
        <verse osisID='Ps.19.5'>jejich zvuk ozývá se celou zemí, do krajů světa doléhá jejich zvěst. Bůh stan postavil slunci v nebesích</verse>
        <verse osisID='Ps.19.6'>a ono jak ženich vychází z komnaty, jak hrdina dychtící na cestu vyrazit.</verse>
        <verse osisID='Ps.19.7'>Vychází na jednom konci nebe, k druhému konci míří obloukem, před jeho žárem se nikdo neskryje.</verse>
        <verse osisID='Ps.19.8'>Hospodinův Zákon je dokonalý, život do duše navrací. Hospodinova svědectví jsou věrná, i prosté činí moudrými.</verse>
        <verse osisID='Ps.19.9'>Hospodinova pravidla jsou poctivá, srdce naplňují radostí. Hospodinovo přikázání je ryzí, oči člověku rozzáří.</verse>
        <verse osisID='Ps.19.10'>Úcta k Hospodinu je čistá, obstojí navěky. Hospodinova nařízení jsou pravá, plná spravedlnosti,</verse>
        <verse osisID='Ps.19.11'>nad zlato vzácnější, nad zlato nejčistší, nad med nejsladší, nad med z pláství kanoucí.</verse>
        <verse osisID='Ps.19.12'>Poučením jsou pro tvého služebníka, v jejich dodržování je hojná odplata.</verse>
        <verse osisID='Ps.19.13'>Kdo ale rozpozná vlastní poblouzení? Od skrytých hříchů mě očisti!</verse>
        <verse osisID='Ps.19.14'>Zbav svého služebníka i těch úmyslných, nikdy ať nade mnou nepanují! Pak budu bezúhonný a nevinný, své veliké viny zbavený. Slova v mých ústech, v mém srdci myšlení kéž se ti, Hospodine, zalíbí - skálo má, můj Vykupiteli!</verse>
      </chapter>
      <chapter osisID='Ps.20'>
        <verse osisID='Ps.20.1'>Pro předního zpěváka. Žalm Davidův.</verse>
        <verse osisID='Ps.20.2'>Kéž tě Hospodin vyslyší v den soužení, jméno Boha Jákobova kéž tě ochrání!</verse>
        <verse osisID='Ps.20.3'>Kéž ti sešle pomoc ze své svatyně, ze Sionu kéž tě podepře!</verse>
        <verse osisID='Ps.20.4'>Kéž si vzpomene na všechny tvé oběti, tvé zápaly kéž v popel obrátí! séla</verse>
        <verse osisID='Ps.20.5'>Kéž ti dá, po čem tvé srdce touží, všechny tvé úmysly kéž naplní!</verse>
        <verse osisID='Ps.20.6'>Kéž z tvého vítězství se můžem radovat, ve jménu našeho Boha prapory nechat vlát! Kéž ti Hospodin splní všechna tvá přání!</verse>
        <verse osisID='Ps.20.7'>Teď vím, že Hospodin svého pomazaného zachrání, ze své svatyně v nebi jej vyslyší, svou mocnou pravicí dá mu vítězství!</verse>
        <verse osisID='Ps.20.8'>Jedni ve vozy, jiní zas v koně doufají, nám je nadějí náš Bůh - má jméno Hospodin!</verse>
        <verse osisID='Ps.20.9'>Oni klesají a hroutí se, my však stojíme pevně a nehnutě. Hospodine, dej králi vítězství, kdykoli voláme, nás slyš!</verse>
      </chapter>
      <chapter osisID='Ps.21'>
        <verse osisID='Ps.21.1'>Pro předního zpěváka. Žalm Davidův.</verse>
        <verse osisID='Ps.21.2'>Ve tvé síle, Hospodine, raduje se král - jak jen se veselí dík tvému spasení!</verse>
        <verse osisID='Ps.21.3'>Touhu jeho srdce jsi mu daroval, prosbu jeho rtů neodmítl jsi! séla</verse>
        <verse osisID='Ps.21.4'>S hojným požehnáním vstříc mu jdeš, korunou z ryzího zlata korunuješ jej.</verse>
        <verse osisID='Ps.21.5'>Dal jsi mu život, o nějž tě prosil, na věčné časy prodloužils jeho dny!</verse>
        <verse osisID='Ps.21.6'>Veliká je jeho sláva dík tvému spasení, věhlas a nádheru ty mu udílíš.</verse>
        <verse osisID='Ps.21.7'>Stále a stále mu dáváš požehnání, ve své přítomnosti ho těšíš radostí.</verse>
        <verse osisID='Ps.21.8'>Na Hospodina jistě spoléhá se král - dík lásce Nejvyššího nezakolísá!</verse>
        <verse osisID='Ps.21.9'>Na tvé nepřátele tvá ruka dosáhne, všechny tvé protivníky najde tvá pravice!</verse>
        <verse osisID='Ps.21.10'>Až přijdeš, spálíš je v rozpálené peci - ve svém hněvu je zničí Hospodin, jeho oheň je pohltí!</verse>
        <verse osisID='Ps.21.11'>Jejich plemeno ty ze země shladíš, jejich potomstvo z lidí vymizí!</verse>
        <verse osisID='Ps.21.12'>Ano, chystali na tebe špatnost, úklady vymýšleli, ale nic nezmohou!</verse>
        <verse osisID='Ps.21.13'>Ano, ty je obrátíš nazpět, až na ně namíříš svou tětivou. Povstaň, Hospodine, ve své moci, zpívat a hrát chcem o tvém hrdinství!</verse>
      </chapter>
      <chapter osisID='Ps.22'>
        <verse osisID='Ps.22.1'>Pro předního zpěváka, na nápěv písně "Jitřní laň". Žalm Davidův.</verse>
        <verse osisID='Ps.22.2'>Bože můj, Bože můj, proč jsi mě opustil? Proč jsi tak daleko od mé záchrany, daleko od slov mého sténání?</verse>
        <verse osisID='Ps.22.3'>Celé dny volám, Bože můj, ty se však nehlásíš, ani za nocí nemohu najít klid.</verse>
        <verse osisID='Ps.22.4'>Ty sám jsi svatý, trůníš uprostřed izraelských chval.</verse>
        <verse osisID='Ps.22.5'>Naši otcové v tebe doufali, doufali a tys je vysvobozoval.</verse>
        <verse osisID='Ps.22.6'>K tobě volali a bývali zachráněni, doufali v tebe a nebyli zklamáni.</verse>
        <verse osisID='Ps.22.7'>Já však jsem červ, ani ne člověk, ostuda lidstva, hanba národa.</verse>
        <verse osisID='Ps.22.8'>Každý se posmívá při pohledu na mě, pošklebuje se, hlavou potřásá:</verse>
        <verse osisID='Ps.22.9'>"Spolehl na Hospodina, tak ať mu pomůže, jen ať ho zachrání, když ho má tak rád!"</verse>
        <verse osisID='Ps.22.10'>To ty jsi mě vyvedl z lůna mé matky, u jejích prsů dals mi bezpečí.</verse>
        <verse osisID='Ps.22.11'>Na tebe odkázán jsem od svého narození, od matčina lůna můj Bůh jsi ty!</verse>
        <verse osisID='Ps.22.12'>Nevzdaluj se mi - úzkost se blíží, chybí mi pomocník!</verse>
        <verse osisID='Ps.22.13'>Mohutní býci mě obkličují, obstupují mě tuři bášanští.</verse>
        <verse osisID='Ps.22.14'>Své tlamy na mě otvírají jak draví řvoucí lvi!</verse>
        <verse osisID='Ps.22.15'>Jak voda se roztékám, všechny kosti mám vymknuté. Mé srdce se vosku podobá, rozpustilo se v nitru mém.</verse>
        <verse osisID='Ps.22.16'>Patro mám suché jako střep, jazyk mi přilnul k čelistem, do prachu smrti srazils mě!</verse>
        <verse osisID='Ps.22.17'>Smečka psů se na mě sbíhá, obstupují mě zlosyni. Ruce i nohy mi probodli,</verse>
        <verse osisID='Ps.22.18'>všechny mé kosti se dají spočítat! Dívají se na mě, zírají,</verse>
        <verse osisID='Ps.22.19'>o moje šaty dělí se, o moje roucho losují.</verse>
        <verse osisID='Ps.22.20'>Ty však, Hospodine, nevzdaluj se mi, ty, sílo má, mi pospěš na pomoc!</verse>
        <verse osisID='Ps.22.21'>Vysvoboď od meče duši mou, z moci psů tu mou jedinou!</verse>
        <verse osisID='Ps.22.22'>Zachraň mě prosím před tlamou lva, vyslyš mě před rohy buvola!</verse>
        <verse osisID='Ps.22.23'>Svým bratrům budu zvěstovat tvé jméno, uprostřed shromáždění tě budu velebit:</verse>
        <verse osisID='Ps.22.24'>Ctitelé Hospodina, chvalte jej, všechno símě Jákobovo, slavte jej, všechno símě Izraele, ctěte jej!</verse>
        <verse osisID='Ps.22.25'>Jistěže nepohrdá trápením ubožáka, s odporem neskrývá před ním tvář - když k němu volá, on vyslýchá!</verse>
        <verse osisID='Ps.22.26'>Ve velikém shromáždění se tebou pochlubím, své sliby splním před jeho ctiteli.</verse>
        <verse osisID='Ps.22.27'>Jíst budou ponížení a budou nasyceni, chválit Hospodina budou, kdo jej hledají: Ať vaše srdce žije navěky!</verse>
        <verse osisID='Ps.22.28'>Všechny zemské končiny se rozpomenou a k Hospodinu se navrátí; před tvojí tváří se klanět budou všechny rodiny a národy.</verse>
        <verse osisID='Ps.22.29'>Vždyť Hospodinovo je království, on vládne nad národy!</verse>
        <verse osisID='Ps.22.30'>Všichni bohatí světa se před ním skloní, všichni do prachu klesající pokleknou - ti, kdo se při životě udržet nemohou!</verse>
        <verse osisID='Ps.22.31'>Jejich potomci mu budou sloužit, o Pánu budou vyprávět navěky. Přijdou a jeho spravedlnost rozhlašovat budou lidu, jenž se teprv narodí, poví, co učinil!</verse>
      </chapter>
      <chapter osisID='Ps.23'>
        <verse osisID='Ps.23.1'>Žalm Davidův. Hospodin je můj pastýř, nic mi neschází.</verse>
        <verse osisID='Ps.23.2'>Na zelených loukách mi dává spočinout, ke klidným vodám mě přivádí,</verse>
        <verse osisID='Ps.23.3'>mou duši obnovuje, po stezkách spravedlnosti vodí mě pro jméno své.</verse>
        <verse osisID='Ps.23.4'>I kdybych měl jít údolím stínu smrti, ničeho zlého se nebojím, neboť ty se mnou jsi: tvůj prut a tvá hůl mě konejší.</verse>
        <verse osisID='Ps.23.5'>Před zraky protivníků stůl mi prostíráš, hlavu mi olejem potíráš, můj kalich přetéká.</verse>
        <verse osisID='Ps.23.6'>Dobro a láska mě budou provázet po všechny dny mého života, zůstávat budu v domě Hospodinově po dlouhý, věčný čas.</verse>
      </chapter>
      <chapter osisID='Ps.24'>
        <verse osisID='Ps.24.1'>Žalm Davidův. Hospodinova je země se vším, co je na ní, celý svět i s jeho obyvateli -</verse>
        <verse osisID='Ps.24.2'>vždyť ji sám založil nad oceány, nad vodními proudy ji ustavil!</verse>
        <verse osisID='Ps.24.3'>Kdo vystoupí na horu Hospodinovu, kdo stane na místě jeho svatosti?</verse>
        <verse osisID='Ps.24.4'>Ten, kdo má nevinné ruce a čisté srdce, kdo se neoddává marnostem a nepřísahá falešně.</verse>
        <verse osisID='Ps.24.5'>Takový přijme Hospodinovo požehnání a spravedlnost od Boha, své spásy.</verse>
        <verse osisID='Ps.24.6'>Takoví jsou ti, kdo se na něj ptají, kdo hledají tvou tvář, Bože Jákobův. séla</verse>
        <verse osisID='Ps.24.7'>Pozvedněte, brány, svá průčelí, již vzhůru, vrata odvěká, ať vejde slavný Král!</verse>
        <verse osisID='Ps.24.8'>Kdo je ten slavný Král? Hospodin, udatný a silný, Hospodin, udatný bojovník!</verse>
        <verse osisID='Ps.24.9'>Pozvedněte, brány, svá průčelí, již vzhůru, vrata odvěká, ať vejde slavný Král!</verse>
        <verse osisID='Ps.24.10'>Kdo je ten slavný Král? Hospodin zástupů, on je ten slavný Král! séla</verse>
      </chapter>
      <chapter osisID='Ps.25'>
        <verse osisID='Ps.25.1'>Žalm Davidův. K tobě, Hospodine, svou duši pozvedám,</verse>
        <verse osisID='Ps.25.2'>v tebe, Bože můj, skládám naději. Dej, ať se zahanbení nedočkám, ať nade mnou nejásají moji soupeři!</verse>
        <verse osisID='Ps.25.3'>Žádný, kdo v tebe doufá, se hanby nedočká, zahanbeni však budou zrádci nicotní!</verse>
        <verse osisID='Ps.25.4'>Ukaž mi, Hospodine, cesty své, svým stezkám nauč mě.</verse>
        <verse osisID='Ps.25.5'>Veď mě a uč mě pravdě své, vždyť ty jsi Bůh, můj Zachránce, na tebe spoléhám každý den!</verse>
        <verse osisID='Ps.25.6'>Pamatuj, Hospodine, na soucit svůj a na svou lásku, která je od věků.</verse>
        <verse osisID='Ps.25.7'>Nepřipomínej hříchy mých mladých dnů, ve své lásce však na mě pamatuj, Hospodine, pro svoji dobrotu!</verse>
        <verse osisID='Ps.25.8'>Dobrý a přímý je Hospodin, hříšníkům cestu zjevuje.</verse>
        <verse osisID='Ps.25.9'>Ke spravedlnosti vede ponížené, ponížené učí cestě své.</verse>
        <verse osisID='Ps.25.10'>Hospodinovy stezky jsou vždy laskavé a věrné těm, kdo plní jeho smlouvu a jeho zákony.</verse>
        <verse osisID='Ps.25.11'>Pro jméno své, Hospodine, mou hroznou vinu odpusť mi!</verse>
        <verse osisID='Ps.25.12'>Kterýkoli člověk Hospodina ctí, tomu ukáže cestu, již má si vyvolit.</verse>
        <verse osisID='Ps.25.13'>Takový prožije svůj život šťastně, jeho potomstvo zdědí zem.</verse>
        <verse osisID='Ps.25.14'>Hospodin důvěřuje těm, kdo jej ctí, jeho smlouva jim dává poznání.</verse>
        <verse osisID='Ps.25.15'>K Hospodinu stále mé oči hledí, on moje nohy z pasti vyprostí!</verse>
        <verse osisID='Ps.25.16'>Smiluj se, prosím, na mě pohlédni, vždyť jsem tak sám, tak ztrápený!</verse>
        <verse osisID='Ps.25.17'>Zbav mě soužení, jež v srdci nosím si, vysvoboď mě z mých úzkostí!</verse>
        <verse osisID='Ps.25.18'>Hleď na mou bídu, na mé trápení, všechny mé hříchy odpusť mi.</verse>
        <verse osisID='Ps.25.19'>Pohleď, jak mnoho je mých nepřátel, jak prudkou nenávistí nenávidí mě!</verse>
        <verse osisID='Ps.25.20'>Opatruj mou duši, zachraň mě, k tobě se utíkám, kéž nejsem zahanben!</verse>
        <verse osisID='Ps.25.21'>Poctivost a přímost kéž střeží mě, vždyť ty, Hospodine, jsi má naděje!</verse>
        <verse osisID='Ps.25.22'>Bože, vykup Izrael ze všech jeho soužení!</verse>
      </chapter>
      <chapter osisID='Ps.26'>
        <verse osisID='Ps.26.1'>Žalm Davidův. Suď mě, Hospodine, vždyť žiji poctivě, v Hospodina doufám, nedám se odradit.</verse>
        <verse osisID='Ps.26.2'>Zkoumej mě, Hospodine, zkoušej mě, prověř mé srdce i mé svědomí!</verse>
        <verse osisID='Ps.26.3'>Tvou lásku stále před sebou vidím, tvá věrnost mě všude provází.</verse>
        <verse osisID='Ps.26.4'>Nesedám mezi podvodníky a nestýkám se s pokrytci,</verse>
        <verse osisID='Ps.26.5'>spolek bídáků chovám v nenávisti, mezi darebáky nesedím.</verse>
        <verse osisID='Ps.26.6'>Ruce si umývám v nevinnosti, ke tvému oltáři, Hospodine, přicházím,</verse>
        <verse osisID='Ps.26.7'>abych ti hlasitě vzdával díky, abych vyprávěl o všech tvých zázracích.</verse>
        <verse osisID='Ps.26.8'>Miluji, Hospodine, dům, kde přebýváš, místo, kde zůstává sláva tvá!</verse>
        <verse osisID='Ps.26.9'>Mezi hříšníky mou duši nezahrň, s vrahy můj život nespojuj!</verse>
        <verse osisID='Ps.26.10'>Ruce mají plné zvrhlosti, v pravici mají samé úplatky!</verse>
        <verse osisID='Ps.26.11'>Já ale chci žít poctivě, smiluj se nade mnou, vykup mě!</verse>
        <verse osisID='Ps.26.12'>Nohama stojím na rovné zemi, ve velikém shromáždění Hospodina velebím.</verse>
      </chapter>
      <chapter osisID='Ps.27'>
        <verse osisID='Ps.27.1'>Žalm Davidův. Hospodin je mé světlo a má spása, koho bych se měl bát? Hospodin je síla mého života, z koho bych měl mít strach?</verse>
        <verse osisID='Ps.27.2'>Když na mě útokem táhnou bídáci, aby mé tělo zhltali, moji nepřátelé a mí protivníci sami vrávorají a padají.</verse>
        <verse osisID='Ps.27.3'>I když se proti mně vojsko utáboří, mé srdce se toho neleká; i kdyby proti mně vypukla válka, i tehdy se budu spoléhat.</verse>
        <verse osisID='Ps.27.4'>Žádal jsem Hospodina o jediné, po tom jsem toužit nikdy nepřestal: Abych směl zůstávat v jeho domě po všechny dny svého života, abych se kochal v Hospodinově kráse a v jeho chrámě jej hledal.</verse>
        <verse osisID='Ps.27.5'>Neboť mě skryje ve svém příbytku, když nastane zlý den, schová mě ve skrýši svého stanu a na skálu mě vyzdvihne.</verse>
        <verse osisID='Ps.27.6'>Tehdy má hlava bude vyvýšena nad mé nepřátele ze všech stran; v jeho stanu budu s jásotem obětovat, Hospodinu budu zpívat a hrát!</verse>
        <verse osisID='Ps.27.7'>Slyš mě, Hospodine, hlasitě volám, smiluj se nade mnou, vyslyš mě.</verse>
        <verse osisID='Ps.27.8'>O tobě přemítá mé srdce, že říkáš: "Hledejte mou tvář!" Tvou tvář tedy hledám, Hospodine,</verse>
        <verse osisID='Ps.27.9'>neskrývej přede mnou svou tvář! Svého služebníka v hněvu neodmítej, býval jsi přece mou pomocí! Nenechávej mě a neopouštěj, Bože mé záchrany!</verse>
        <verse osisID='Ps.27.10'>Můj otec i matka mě sice opustili, Hospodin mě ale k sobě přivine.</verse>
        <verse osisID='Ps.27.11'>Ukaž mi, Hospodine, cestu svou, kvůli mým nepřátelům veď mě stezkou srovnanou!</verse>
        <verse osisID='Ps.27.12'>Nevydej mě prosím zvůli mých nepřátel - povstali proti mně lživí svědkové a krutě obviňují mě!</verse>
        <verse osisID='Ps.27.13'>Kéž mohu věřit, že na zemi mezi živými uvidím, jak dobrý je Hospodin!</verse>
        <verse osisID='Ps.27.14'>Spoléhej na Hospodina, buď statečný a on tě posilní. Spoléhej na Hospodina!</verse>
      </chapter>
      <chapter osisID='Ps.28'>
        <verse osisID='Ps.28.1'>Žalm Davidův. K tobě, Hospodine, volám, skálo má, přeruš své mlčení! Jestliže neodpovíš mi, podobný budu mrtvolám!</verse>
        <verse osisID='Ps.28.2'>Vyslyš mé prosby, když k tobě volám, když ruce zvedám k tvé nejsvětější svatyni!</verse>
        <verse osisID='Ps.28.3'>Nezahrnuj mě mezi darebáky a mezi pachatele zla, mezi ty, kdo s bližními mluví o pokoji, v srdcích však mají zášť.</verse>
        <verse osisID='Ps.28.4'>Dej jim odplatu za jejich skutky, za podlost jejich počinů, odměň je za dílo jejich rukou, dej jim zaslouženou odplatu!</verse>
        <verse osisID='Ps.28.5'>Protože nedbají na Hospodinovy činy - na to, co vykonal svýma rukama - proto je rozboří a nikdy více nebude je už budovat.</verse>
        <verse osisID='Ps.28.6'>Požehnán buď Hospodin, že vyslyšel mé prosby!</verse>
        <verse osisID='Ps.28.7'>Hospodin je má síla a můj štít, na něj se v srdci spoléhám. Pomoc jsem dostal, mé srdce jásá, svou písní chci mu děkovat!</verse>
        <verse osisID='Ps.28.8'>Svému lidu je Hospodin silou, svému pomazanému je jistou záchranou.</verse>
        <verse osisID='Ps.28.9'>Zachraň, Hospodine, svůj lid, požehnej svému dědictví, buď jejich pastýř a nes je navěky!</verse>
      </chapter>
      <chapter osisID='Ps.29'>
        <verse osisID='Ps.29.1'>Žalm Davidův. Vzdejte Hospodinu, synové Boží, vzdejte Hospodinu slávu a moc.</verse>
        <verse osisID='Ps.29.2'>Vzdejte Hospodinu slávu, jež mu náleží, klaňte se Hospodinu v kráse svatosti!</verse>
        <verse osisID='Ps.29.3'>Hlas Hospodinův se nese nad vodami, Bůh slávy sám hromem burácí - Hospodin nad vodními spoustami!</verse>
        <verse osisID='Ps.29.4'>Hlas Hospodinův přichází v moci, hlas Hospodinův je nádherný!</verse>
        <verse osisID='Ps.29.5'>Hlas Hospodinův láme cedry, libanonské cedry Hospodin poráží.</verse>
        <verse osisID='Ps.29.6'>Jako telátko nechá skákat Libanon, Sirion skáče jak mládě buvolí!</verse>
        <verse osisID='Ps.29.7'>Hlas Hospodinův srší ohněm,</verse>
        <verse osisID='Ps.29.8'>hlas Hospodinův pouští otřásá - kádešskou pouští třese Hospodin!</verse>
        <verse osisID='Ps.29.9'>Hlas Hospodinův vyvrací duby a obnažuje lesy, v jeho chrámě všichni "Sláva!" volají.</verse>
        <verse osisID='Ps.29.10'>Hospodin trůnil nad potopou, Hospodin bude jako král trůnit navěky.</verse>
        <verse osisID='Ps.29.11'>Hospodin dává svému lidu sílu, Hospodin svému lidu žehná pokojem.</verse>
      </chapter>
      <chapter osisID='Ps.30'>
        <verse osisID='Ps.30.1'>Žalm Davidův. Píseň k posvěcení chrámu.</verse>
        <verse osisID='Ps.30.2'>Vyvyšovat tě budu, Hospodine, tys mě pozdvihl, nenechal jsi mé nepřátele jásat nade mnou!</verse>
        <verse osisID='Ps.30.3'>Hospodine, Bože můj, k tobě jsem volal a tys mě uzdravil.</verse>
        <verse osisID='Ps.30.4'>Hospodine, duši mou jsi z hrobu vyvedl, oživil jsi mě, abych do jámy nepadl!</verse>
        <verse osisID='Ps.30.5'>Zpívejte Hospodinu, jeho věrní, chvalte památku jeho svatosti!</verse>
        <verse osisID='Ps.30.6'>Jeho hněv trvá jen pouhou chvíli, jeho přízeň však celý život provází. Večerní pláč zůstává přes noc, ráno jej ale střídá jásání!</verse>
        <verse osisID='Ps.30.7'>Když se mi dařilo, říkával jsem si: "Mně se nikdy nic nestane!"</verse>
        <verse osisID='Ps.30.8'>Ve své přízni, Hospodine, jsi mě jak horu pevně postavil, když jsi pak ale svou tvář skryl, byl jsem vyděšen!</verse>
        <verse osisID='Ps.30.9'>K tobě, Hospodine, volám, tebe, Pane můj, prosím o milost.</verse>
        <verse osisID='Ps.30.10'>Čemu prospěje prolití mé krve? K čemu to bude, když padnu do jámy? Bude snad prach tebe oslavovat? Bude snad vyprávět o tvé věrnosti?</verse>
        <verse osisID='Ps.30.11'>Slyš, Hospodine, smiluj se nade mnou, prosím, Hospodine, buď můj pomocník!</verse>
        <verse osisID='Ps.30.12'>Ty jsi obrátil můj nářek v tanec, svlékls mi pytlovinu, oděls mě radostí! Proto ti ze srdce zpívám bez ustání, Hospodine, Bože můj, chválím tě navěky!</verse>
      </chapter>
      <chapter osisID='Ps.31'>
        <verse osisID='Ps.31.1'>Pro předního zpěváka. Žalm Davidův.</verse>
        <verse osisID='Ps.31.2'>Spoléhám na tebe, Hospodine, kéž nejsem nikdy zahanben, pro svoji spravedlnost zachraň mě!</verse>
        <verse osisID='Ps.31.3'>Nakloň mi prosím ucho své, pospěš mi na pomoc, buď mojí skálou mohutnou, opevněnou tvrzí, mou záchranou!</verse>
        <verse osisID='Ps.31.4'>Jsi přece má skála a má tvrz, pro své jméno mě veď a provázej.</verse>
        <verse osisID='Ps.31.5'>Vyveď mě z pasti, kterou mi nastražili, vždyť jsi mou posilou!</verse>
        <verse osisID='Ps.31.6'>Do tvých rukou svěřuji svého ducha, Hospodine, věrný Bože, vykup mě!</verse>
        <verse osisID='Ps.31.7'>Nesnesu ctitele marných nicotností, mou nadějí je Hospodin.</verse>
        <verse osisID='Ps.31.8'>Jásat a radovat se budu z tvé lásky, že jsi pohlédl na mé trápení, žes poznal mou duši uprostřed úzkosti.</verse>
        <verse osisID='Ps.31.9'>Nevydáš mě napospas mému nepříteli, svobodu daruješ nohám mým!</verse>
        <verse osisID='Ps.31.10'>Smiluj se, Hospodine, je mi tak úzko, zármutkem oči hasnou mi, rovněž má duše, mé útroby!</verse>
        <verse osisID='Ps.31.11'>Můj život stravuje trápení, má léta samé sténání, má síla slábne strádáním, mé údy ochably.</verse>
        <verse osisID='Ps.31.12'>Všem svým protivníkům jsem pro zábavu, pro své sousedy jsem pohromou, i svým přátelům jsem za příšeru, ti, kdo mě potkají, prchají přede mnou!</verse>
        <verse osisID='Ps.31.13'>Padl jsem v zapomnění tak jako mrtvý, rozbitému hrnci se podobám.</verse>
        <verse osisID='Ps.31.14'>Od tolika lidí slyším pomluvy - hrůza ze všech stran! Už se proti mně spolu domlouvají, chtějí mě zbavit života!</verse>
        <verse osisID='Ps.31.15'>Já ale, Hospodine, doufám v tebe, o tobě říkám: "Můj Bůh jsi ty!"</verse>
        <verse osisID='Ps.31.16'>Můj osud v ruce máš, vysvoboď mě z ruky nepřátel, kteří mě stíhají!</verse>
        <verse osisID='Ps.31.17'>Rozjasni svou tvář nad svým služebníkem, pro svoji lásku zachraň mě!</verse>
        <verse osisID='Ps.31.18'>Ať nejsem zahanben, Hospodine, když k tobě zní mé volání! Ať jsou však zahanbeni oni darebáci, do hrobu ať klesnou v mlčení!</verse>
        <verse osisID='Ps.31.19'>Ať už oněmí ty lživé rty - o nevinném mluví tak tvrdě, pyšně a potupně!</verse>
        <verse osisID='Ps.31.20'>Jak veliká je tvá dobrota, kterou jsi zachoval těm, kdo tě ctí! Dokázals ji těm, kdo v tebe doufají, všem lidem na odiv!</verse>
        <verse osisID='Ps.31.21'>Skrýváš je v úkrytu svojí tváře před lidskou hrubostí, chováš je v bezpečí svého stanu před hádavými jazyky.</verse>
        <verse osisID='Ps.31.22'>Požehnán buď Hospodin - svou úžasnou lásku ke mně projevil, když jsem byl ve městě obklíčen.</verse>
        <verse osisID='Ps.31.23'>Tehdy jsem řekl ve svém rozrušení: "Od očí tvých jsem zavržen!" Ty jsi však vyslyšel moje prosby, když k tobě volal jsem.</verse>
        <verse osisID='Ps.31.24'>Milujte Hospodina všichni jeho zbožní, Hospodin své věrné ochrání! Bohatě ale odplatí těm, kdo se pyšně chovají. Buďte silní a v srdci stateční, všichni, jichž nadějí je Hospodin!</verse>
      </chapter>
      <chapter osisID='Ps.32'>
        <verse osisID='Ps.32.1'>Poučný žalm Davidův. Blaze tomu, komu jsou odpuštěny viny a jehož hříchy jsou přikryty.</verse>
        <verse osisID='Ps.32.2'>Blaze člověku, jemuž Hospodin nepočítá provinění a jehož duch je beze lsti!</verse>
        <verse osisID='Ps.32.3'>Dokud jsem mlčel, mé kosti chřadly, když celé dny jsem naříkal.</verse>
        <verse osisID='Ps.32.4'>Tvá ruka tížila mě ve dne v noci, z mé mízy stal se letní suchopár. séla</verse>
        <verse osisID='Ps.32.5'>Svůj hřích jsem však potom doznal tobě, své provinění jsem odhalil. Řekl jsem: "Vyznám Hospodinu své zločiny!" a tys mi odpustil mou vinu a hřích. séla</verse>
        <verse osisID='Ps.32.6'>Ať k tobě modlí se každý věrný, dokud je čas tě naleznout; potom k nim nedosáhnou ani přívaly mocných vod.</verse>
        <verse osisID='Ps.32.7'>Ty jsi má skrýše, před úzkostí mě chráníš, vítězným jásotem mě obklopíš! séla</verse>
        <verse osisID='Ps.32.8'>Teď tě poučím, ukážu ti cestu, po níž jít; radu ti poskytnu, zrak k tobě obrátím:</verse>
        <verse osisID='Ps.32.9'>"Nebuďte nerozumní jako kůň a mezek, co musí být zkroceni uzdou a ohlávkou, než tě poslechnou."</verse>
        <verse osisID='Ps.32.10'>Mnoha bolestmi trpí ničemní, doufajícího v Hospodina však láska obklopí.</verse>
        <verse osisID='Ps.32.11'>Radujte se v Hospodinu, jásejte, spravedliví, vesele prozpěvujte, všichni upřímní!</verse>
      </chapter>
      <chapter osisID='Ps.33'>
        <verse osisID='Ps.33.1'>Veselte se, spravedliví, v Hospodinu, upřímným sluší chvalozpěv!</verse>
        <verse osisID='Ps.33.2'>Oslavujte Hospodina na citeru, na desetistrunné loutně mu zahrajte.</verse>
        <verse osisID='Ps.33.3'>Zazpívejte mu novou píseň, hrajte krásně a hlasitě!</verse>
        <verse osisID='Ps.33.4'>Hospodinovo slovo je přímé, veškeré jeho dílo trvalé.</verse>
        <verse osisID='Ps.33.5'>Spravedlnost a právo miluje, Hospodinovy lásky je plná zem!</verse>
        <verse osisID='Ps.33.6'>Hospodinovým slovem vznikla nebesa, celý jejich zástup duchem jeho úst.</verse>
        <verse osisID='Ps.33.7'>Mořské vody shrnul na hromady, hlubiny uložil do svých pokladnic.</verse>
        <verse osisID='Ps.33.8'>Měj v úctě Hospodina, celá zem, všichni obyvatelé světa, ctěte jej!</verse>
        <verse osisID='Ps.33.9'>On promluvil - a stalo se, všechno povstalo jeho příkazem.</verse>
        <verse osisID='Ps.33.10'>Záměry národů Hospodin kazí, lidské úmysly vniveč obrací.</verse>
        <verse osisID='Ps.33.11'>Hospodinův záměr však obstojí navždy, úmysly jeho srdce od věků navěky!</verse>
        <verse osisID='Ps.33.12'>Blaze národu, jehož Bůh je Hospodin, lidu, jenž vyvolil za své dědictví!</verse>
        <verse osisID='Ps.33.13'>Hospodin z nebe dívá se, na všechny lidské syny pohlíží,</verse>
        <verse osisID='Ps.33.14'>z místa, kde trůní, zkoumá pohledem všechny, kdo bydlí na zemi.</verse>
        <verse osisID='Ps.33.15'>Ten, který stvořil každé srdce, rozumí všemu, co dělají.</verse>
        <verse osisID='Ps.33.16'>Krále nezachrání veliké vojsko, hrdinu nevyprostí velká udatnost.</verse>
        <verse osisID='Ps.33.17'>Kůň zklame, když půjde o záchranu, i když má sílu, nedá vyváznout.</verse>
        <verse osisID='Ps.33.18'>Hospodinův zrak patří těm, kdo ho ctí, on hledí na ty, kdo v jeho lásku doufají,</verse>
        <verse osisID='Ps.33.19'>aby je vysvobozoval od smrti, aby je živil v dobách hladových.</verse>
        <verse osisID='Ps.33.20'>Naše duše po Hospodinu touží - on je naše pomoc a náš štít!</verse>
        <verse osisID='Ps.33.21'>On je radostí našeho srdce, v jeho svaté jméno doufáme.</verse>
        <verse osisID='Ps.33.22'>Kéž je s námi tvá láska, Hospodine, jako je v tobě naše naděje!</verse>
      </chapter>
      <chapter osisID='Ps.34'>
        <verse osisID='Ps.34.1'>Žalm Davidův, když před Abimelechem předstíral šílenství, a když jím byl vyhnán, odešel.</verse>
        <verse osisID='Ps.34.2'>Velebit budu Hospodina v každém čase, jeho chválu budu mít na rtech navěky!</verse>
        <verse osisID='Ps.34.3'>Hospodinem pochlubím se z celé své duše, ať to slyší ponížení a ať se radují!</verse>
        <verse osisID='Ps.34.4'>Se mnou Hospodina oslavujte, jeho jméno spolu vyvyšme!</verse>
        <verse osisID='Ps.34.5'>Hledal jsem Hospodina a odpověděl mi, ze všech mých obav mě vytáhl.</verse>
        <verse osisID='Ps.34.6'>Ti, kdo jej vyhlížejí, budou jen zářit, nebudou v hanbě skrývat tvář!</verse>
        <verse osisID='Ps.34.7'>Když chudák volal, Hospodin slyšel, ze všech úzkostí jej zachránil!</verse>
        <verse osisID='Ps.34.8'>Hospodinův anděl svůj tábor klade kolem jeho ctitelů, aby je uhájil.</verse>
        <verse osisID='Ps.34.9'>Okuste a vizte, jak dobrý je Hospodin, blaze člověku, jenž doufá v něj!</verse>
        <verse osisID='Ps.34.10'>Ctěte Hospodina, jeho svatí, vždyť jeho ctitelům nic neschází.</verse>
        <verse osisID='Ps.34.11'>I draví lvi někdy strádají a hladovějí, hledajícím Hospodina však žádné dobro nechybí.</verse>
        <verse osisID='Ps.34.12'>Pojďte, synové, poslouchejte mě, úctě k Hospodinu vás vyučím:</verse>
        <verse osisID='Ps.34.13'>Chce někdo prožít šťastný život, chce někdo okusit dobré dny?</verse>
        <verse osisID='Ps.34.14'>Pak tedy chraň svůj jazyk před zlem, ve tvých rtech ať není žádná lest.</verse>
        <verse osisID='Ps.34.15'>Odmítej zlo a konej dobro, usiluj o pokoj a nechej se jím vést.</verse>
        <verse osisID='Ps.34.16'>Hospodinovy oči hledí ke spravedlivým, své uši naklání k jejich volání.</verse>
        <verse osisID='Ps.34.17'>Zločincům se však Hospodin staví tváří, aby jejich památku ze země vymýtil.</verse>
        <verse osisID='Ps.34.18'>Volání spravedlivých Hospodin slyší, vysvobodí je ze všech úzkostí!</verse>
        <verse osisID='Ps.34.19'>Hospodin je blízko ztrápeným srdcím, sklíčené v duchu zachrání!</verse>
        <verse osisID='Ps.34.20'>Mnohá trápení zažívá spravedlivý, Hospodin jej ale ze všech vyprostí.</verse>
        <verse osisID='Ps.34.21'>On střeží všechny jeho kosti, jediná z nich se nezlomí!</verse>
        <verse osisID='Ps.34.22'>Ničema zahyne kvůli své zlosti, nepřátelé spravedlivého budou ztrestáni. Hospodin vykoupí svoje služebníky, nebudou odsouzeni, kdo v něho doufají.</verse>
      </chapter>
      <chapter osisID='Ps.35'>
        <verse osisID='Ps.35.1'>Žalm Davidův. Suď, Hospodine, ty, kdo mě soudí; bojuj proti těm, kdo se mnou bojují.</verse>
        <verse osisID='Ps.35.2'>Vezmi svou pavézu a svůj štít, na pomoc povstaň mi!</verse>
        <verse osisID='Ps.35.3'>Vytáhni oštěp a kopí proti těm, kdo táhnou proti mně. Řekni mi: "Já jsem tvůj zachránce!"</verse>
        <verse osisID='Ps.35.4'>Ať jsou zahanbeni, ať se stydí ti, kdo mě chtějí o život připravit! Ať jsou zpět zahnáni, ať se hanbí ti, kdo vymýšlejí, jak mi uškodit!</verse>
        <verse osisID='Ps.35.5'>Ať jsou jak větrem hnané plevy, Hospodinův anděl ať je dohoní!</verse>
        <verse osisID='Ps.35.6'>Jejich cesta ať je temná a kluzká, Hospodinův anděl ať stíhá je.</verse>
        <verse osisID='Ps.35.7'>Bez důvodu na mě svoji síť nastražili, bez důvodu pro mě jámu kopali.</verse>
        <verse osisID='Ps.35.8'>Neštěstí ať na ně přijde znenadání, síť, kterou políčili, ať je uloví, jen ať se zřítí do svého neštěstí!</verse>
        <verse osisID='Ps.35.9'>Má duše však bude v Hospodinu jásat, radovat se bude z jeho záchrany.</verse>
        <verse osisID='Ps.35.10'>Všechny mé kosti tehdy řeknou: "Kdo se ti, Hospodine, vyrovná?" Zachraňuješ chudáka z moci silnějšího, chudého ubožáka před tím, kdo ho vydírá!</verse>
        <verse osisID='Ps.35.11'>Zákeřní svědkové povstávají, nevím o ničem, z čeho viní mě.</verse>
        <verse osisID='Ps.35.12'>Za dobrotu mi zlobou odplácejí, jsem opuštěný jako sirotek!</verse>
        <verse osisID='Ps.35.13'>Já přece, když oni churavěli, pytlovinou jsem se odíval, vlastní duši jsem postem trápil - modlitba se mi však vrací do klína!</verse>
        <verse osisID='Ps.35.14'>Chodil jsem ve smutku jak nad přítelem či bratrem; jako bych oplakával matku obtížen zármutkem.</verse>
        <verse osisID='Ps.35.15'>Když jsem však upadl, radostně se sběhli, seběhli se na mě, aby mě napadli. Ti, jež jsem ani neznal, rvali mě na kusy, přestat nechtěli.</verse>
        <verse osisID='Ps.35.16'>Hroznými nadávkami se mi vysmívali, samou zlostí na mě zuby skřípěli!</verse>
        <verse osisID='Ps.35.17'>Jak dlouho, Pane, se na to budeš dívat? Ochraň mou duši před jejich ranami, můj holý život před těmi lvy!</verse>
        <verse osisID='Ps.35.18'>Ve velikém shromáždění tě pak budu chválit, před početným lidem tě oslavím.</verse>
        <verse osisID='Ps.35.19'>Ať nade mnou nejásají mí zrádní protivníci, ti, kdo mě bez důvodu mají v nenávisti, ať oči nemhouří!</verse>
        <verse osisID='Ps.35.20'>Nechtějí totiž mluvit o pokoji, proti mírumilovným vymýšlejí lsti.</verse>
        <verse osisID='Ps.35.21'>Ústa si na mě otvírají, volají: "Hohó! Co jsme to viděli!"</verse>
        <verse osisID='Ps.35.22'>Vidíš to, Hospodine? Nezůstaň mlčet, nevzdaluj se mi, Pane můj!</verse>
        <verse osisID='Ps.35.23'>Probuď se, Bože můj, k mojí obhajobě, povstaň, Pane můj, na soudu!</verse>
        <verse osisID='Ps.35.24'>Ve své spravedlnosti právo mi zjednej, Hospodine, Bože můj, ať nejásají nade mnou!</verse>
        <verse osisID='Ps.35.25'>Ať si nemyslí: "Hohó! To jsme chtěli!" Ať neříkají: "Už jsme ho dostali!"</verse>
        <verse osisID='Ps.35.26'>Ať jsou zahanbeni a stydí se všichni, kdo se radují z mého neštěstí! Studem a hanbou ať jsou oblečeni ti, kdo se proti mně zvedají!</verse>
        <verse osisID='Ps.35.27'>Ti, kdo mi ale spravedlnost přejí, ať prozpěvují zvesela, ať navždy říkají: "Veliký je Hospodin, jenž svému služebníku pokoj dopřává!"</verse>
        <verse osisID='Ps.35.28'>Můj jazyk ať mluví o tvé spravedlnosti, ať zpívá tvé chvály po všechny dny!</verse>
      </chapter>
      <chapter osisID='Ps.36'>
        <verse osisID='Ps.36.1'>Pro předního zpěváka. Výrok Hospodinova služebníka Davida.</verse>
        <verse osisID='Ps.36.2'>Zvrácenost sídlí v srdci ničemy, na bázeň před Bohem vůbec nehledí!</verse>
        <verse osisID='Ps.36.3'>Dle svého mínění si může lichotit, svou vinu nevnímá, nemá k ní nenávist.</verse>
        <verse osisID='Ps.36.4'>Jeho ústa mluví lstivě a ničemně, konání dobra přestal rozumět.</verse>
        <verse osisID='Ps.36.5'>I na svém lůžku podlost vymýšlí, na cestě nekalosti stojí, zla se neštítí.</verse>
        <verse osisID='Ps.36.6'>Tvá láska, Hospodine, dosahuje k nebi, tvá věrnost sahá k oblakům.</verse>
        <verse osisID='Ps.36.7'>Tvá spravedlnost je jak mohutné hory, tvé zákony jsou hloubka nesmírná - lidem i zvěři, Hospodine, pomáháš!</verse>
        <verse osisID='Ps.36.8'>Tvá láska, Bože, je nad cenné poklady, do stínu tvých křídel se lidé uchýlí!</verse>
        <verse osisID='Ps.36.9'>Hojností tvého domu bývají nasyceni, z rajských potoků je napájíš.</verse>
        <verse osisID='Ps.36.10'>Pramen života je přece u tebe a ve tvém světle světlo vidíme.</verse>
        <verse osisID='Ps.36.11'>Svou lásku rozestři na ty, kdo tě znají, svou spravedlnost na v srdci upřímné.</verse>
        <verse osisID='Ps.36.12'>Ať už nešlape po mně noha pyšných, ruka darebáků ať nepronásleduje mě! Tam, kde zlosynové padnou, ležet zůstanou, už nevstanou!</verse>
      </chapter>
      <chapter osisID='Ps.37'>
        <verse osisID='Ps.37.1'>Žalm Davidův. Nezlob se kvůli zlosynům, nezáviď těm, kdo křivdu působí -</verse>
        <verse osisID='Ps.37.2'>vždyť jako tráva uschnou znenadání, jak jarní zeleň uvadnou!</verse>
        <verse osisID='Ps.37.3'>Spoléhej na Hospodina, konej dobro, obývej zemi a žij v bezpečí.</verse>
        <verse osisID='Ps.37.4'>V Hospodinu měj svoji rozkoš - on touhy tvého srdce naplní!</verse>
        <verse osisID='Ps.37.5'>Hospodinu svěř svoji cestu, doufej v něj a on to učiní:</verse>
        <verse osisID='Ps.37.6'>vyvede tvou spravedlnost na denní světlo, tvou nevinu na slunce polední.</verse>
        <verse osisID='Ps.37.7'>Zůstávej v klidu před Hospodinem, trpělivě na něj vyčkávej. Nezlob se, když někdo slaví úspěch, když někdo provádí, co si umane.</verse>
        <verse osisID='Ps.37.8'>Vyhni se hněvu, zanech zášti, nezlob se, vždyť to jen uškodí.</verse>
        <verse osisID='Ps.37.9'>Bídáci přece budou vymýceni, doufající v Hospodina však zemi obdrží.</verse>
        <verse osisID='Ps.37.10'>Za malou chvíli ničema zmizí, ohlédneš se po něm, a už tu nebude.</verse>
        <verse osisID='Ps.37.11'>Pokorní ale obdrží zemi, rozkoš naleznou v hojnosti pokoje.</verse>
        <verse osisID='Ps.37.12'>Ničema proti poctivému kuje pikle, zuby na něj skřípe zuřivě,</verse>
        <verse osisID='Ps.37.13'>Hospodin se mu ale směje - vidí, že přichází jeho den!</verse>
        <verse osisID='Ps.37.14'>S taseným mečem, s napjatým lukem ničemové napadají chudáky ubohé, aby pobili ty, kdo žijí poctivě.</verse>
        <verse osisID='Ps.37.15'>Ten jejich meč je však bodne do srdce, ten jejich luk se rozláme!</verse>
        <verse osisID='Ps.37.16'>Lepší je málo, co má spravedlivý, nežli bohatství spousty ničemů.</verse>
        <verse osisID='Ps.37.17'>Paže ničemů budou zpřelámány, spravedlivým je ale Hospodin podporou.</verse>
        <verse osisID='Ps.37.18'>Hospodin zná dny bezúhonných, jejich dědictví obstojí navěky.</verse>
        <verse osisID='Ps.37.19'>V zlých dobách nebudou zahanbeni, v hladových dnech se nasytí.</verse>
        <verse osisID='Ps.37.20'>Ničemové však budou zahubeni, Hospodinovi nepřátelé vymizí, jako když trávu z pastviny pohlcuje dým.</verse>
        <verse osisID='Ps.37.21'>Ničema dluží a nechce platit, spravedlivý však má soucit a rozdává.</verse>
        <verse osisID='Ps.37.22'>Požehnaní od Boha obdrží zemi, vyhnáni však budou ti, jež proklíná.</verse>
        <verse osisID='Ps.37.23'>Kroky člověka Hospodin potvrzuje, když jeho cestu schvaluje.</verse>
        <verse osisID='Ps.37.24'>I kdyby zakolísal, přece neupadne, Hospodin za ruku drží jej.</verse>
        <verse osisID='Ps.37.25'>Býval jsem mlád a už jsem starý, nikdy jsem ale nezažil, že by byl opuštěn spravedlivý a jeho potomci že by žebrali.</verse>
        <verse osisID='Ps.37.26'>Stále má soucit a půjčuje druhým, požehnáním jsou i jeho potomci.</verse>
        <verse osisID='Ps.37.27'>Odmítej zlo a konej dobro, pak budeš bydlet v zemi navždycky.</verse>
        <verse osisID='Ps.37.28'>Hospodin totiž miluje právo, nikdy se nezřekne věrných svých; navěky budou zachováni, potomci ničemů však vymizí.</verse>
        <verse osisID='Ps.37.29'>Spravedliví ale obdrží zemi a budou v ní bydlet navždycky.</verse>
        <verse osisID='Ps.37.30'>Ústa spravedlivého moudře mluví, jazykem pronáší spravedlivý soud,</verse>
        <verse osisID='Ps.37.31'>Zákon svého Boha si nosí v srdci, jeho kroky se nezvrtnou.</verse>
        <verse osisID='Ps.37.32'>Ničema na spravedlivého číhá, hledá způsob, jak ho zahubit,</verse>
        <verse osisID='Ps.37.33'>Hospodin ho však nenechá v jeho rukách, nedá ho odsoudit v jeho při!</verse>
        <verse osisID='Ps.37.34'>Spoléhej na Hospodina a drž se jeho cesty. On tě povýší, abys obdržel zemi, ničemy ale vymýtí, uvidíš!</verse>
        <verse osisID='Ps.37.35'>Viděl jsem ničemu hrozné síly, jak rozložitý cedr se rozprostřel.</verse>
        <verse osisID='Ps.37.36'>Pominul ale - hle, už není, když jsem ho hledal, nic jsem nenašel!</verse>
        <verse osisID='Ps.37.37'>Pohleď na poctivé, všímej si upřímných - budoucnost patří pokojným.</verse>
        <verse osisID='Ps.37.38'>Všichni vzpurní však budou vyhlazeni, ničemové nemají žádné vyhlídky!</verse>
        <verse osisID='Ps.37.39'>Od Hospodina je záchrana spravedlivých, on je jim silou v čase soužení.</verse>
        <verse osisID='Ps.37.40'>Hospodin je jim pomocí a vysvobozením, zachrání je před ničemy, vysvobodí je, vždyť v něho doufají!</verse>
      </chapter>
      <chapter osisID='Ps.38'>
        <verse osisID='Ps.38.1'>Památeční žalm Davidův.</verse>
        <verse osisID='Ps.38.2'>Netrestej mě, Hospodine, ve své prchlivosti, ve svém rozzuření mě nekárej!</verse>
        <verse osisID='Ps.38.3'>Vždyť už jsem probodán tvými šípy, tvá ruka drtí mě!</verse>
        <verse osisID='Ps.38.4'>Tvůj hněv na mně nenechal zdravé místo, můj hřích připravil mé kosti o pokoj.</verse>
        <verse osisID='Ps.38.5'>Má provinění mi nad hlavu rostou, těžší, než unesu, je jejich břemeno!</verse>
        <verse osisID='Ps.38.6'>Mé vlastní bláznovství mi rány zasadilo, rány, jež páchnou a mokvají.</verse>
        <verse osisID='Ps.38.7'>Shrbený jsem, plížím se tak nízko, celý den v zármutku se potácím.</verse>
        <verse osisID='Ps.38.8'>Mé slabiny jsou v jednom ohni, jediné zdravé místo mi v těle nezbylo.</verse>
        <verse osisID='Ps.38.9'>Bezmocný jsem a tolik zdrcen, úzkostí sténám, křičím ze srdce!</verse>
        <verse osisID='Ps.38.10'>Ty, Pane, víš o každé mé touze, můj nářek před tebou není utajen.</verse>
        <verse osisID='Ps.38.11'>Srdce mi buší, síla se ztrácí i moje oči už světlo opouští.</verse>
        <verse osisID='Ps.38.12'>Přátelé a drazí se mých ran štítí, moji příbuzní se drží vpovzdálí.</verse>
        <verse osisID='Ps.38.13'>Ti, jimž jde o můj život, mi kladou léčky, ti, kdo mi chtějí ublížit, mluví o zkáze, své lsti vymýšlejí každý den.</verse>
        <verse osisID='Ps.38.14'>Já ale jak hluchý neslyším, jak němý nechci ústa otevřít.</verse>
        <verse osisID='Ps.38.15'>Jsem jako člověk, který neslyší, z jehož úst nezaznějí žádné odmluvy.</verse>
        <verse osisID='Ps.38.16'>V tebe, Hospodine, skládám naději - Pane Bože můj, ty jistě odpovíš!</verse>
        <verse osisID='Ps.38.17'>Ať nade mnou nejásají, říkám si, jen ať se nepyšní nad mým selháním!</verse>
        <verse osisID='Ps.38.18'>Vždyť už jsem přece na pokraji pádu a stále trpím bolestí,</verse>
        <verse osisID='Ps.38.19'>vyznávám svoje provinění, trápím se pro svůj hřích!</verse>
        <verse osisID='Ps.38.20'>Mých bezdůvodných soků je stále více, množí se počet mých zrádných nepřátel.</verse>
        <verse osisID='Ps.38.21'>Zlobou mi odplácejí za mé dobrodiní, obviňují mě, když dobra držím se!</verse>
        <verse osisID='Ps.38.22'>Neopouštěj mě, Hospodine, nevzdaluj se mi, Bože můj! Pospěš mi na pomoc, Pane - má záchrano!</verse>
      </chapter>
      <chapter osisID='Ps.39'>
        <verse osisID='Ps.39.1'>Pro předního zpěváka Jedutuna. Žalm Davidův.</verse>
        <verse osisID='Ps.39.2'>Řekl jsem: "Dám si pozor na své cesty, svým jazykem abych nehřešil, na uzdě svoje ústa podržím, dokud je se mnou ničemník."</verse>
        <verse osisID='Ps.39.3'>Jako němý jsem zůstal tiše, nadobro jsem se odmlčel, svou bolest však jen jitřil jsem.</verse>
        <verse osisID='Ps.39.4'>Srdce mě pálilo v útrobách, oheň mi hořel v myšlenkách, takže můj jazyk začal promlouvat:</verse>
        <verse osisID='Ps.39.5'>Můj konec, Hospodine, ukaž mi, kolik dnů jsi mi odměřil, ať poznám, jak pomíjím!</verse>
        <verse osisID='Ps.39.6'>Ach, jen hrstku dnů dals mi, můj věk je u tebe jako nic, člověk je pouhá pára, ať stojí jakkoli! Séla</verse>
        <verse osisID='Ps.39.7'>Jak pouhý stín člověk životem kráčí, marně se trápí, marně hromadí, nevěda ani, kdo to podědí!</verse>
        <verse osisID='Ps.39.8'>Na co bych ještě, Pane můj, spoléhal? Všechna má naděje v tobě spočívá!</verse>
        <verse osisID='Ps.39.9'>Vyprosti mě ze všech mých provinění, ať se mi prosím blázni nesmějí!</verse>
        <verse osisID='Ps.39.10'>Zůstanu tiše, neotevřu ústa, protože tys to způsobil!</verse>
        <verse osisID='Ps.39.11'>Odvrať ode mě svoji metlu, pod ranami tvé ruky umírám!</verse>
        <verse osisID='Ps.39.12'>Když trestáš člověka za jeho vinu, jako mol ničíš vše, co měl rád - člověk je pouhá marnost, přesně tak! séla</verse>
        <verse osisID='Ps.39.13'>Vyslyš mou modlitbu, Hospodine, když křičím o pomoc, naslouchej. Nad mými slzami nezůstaň mlčet, poutník a host jsem přece u tebe tak jako všichni moji otcové! Odvrať svůj pohled, ať se zotavím, dříve než odejdu a nebudu tu víc!</verse>
      </chapter>
      <chapter osisID='Ps.40'>
        <verse osisID='Ps.40.1'>Pro předního zpěváka. Žalm Davidův.</verse>
        <verse osisID='Ps.40.2'>Na Hospodina jsem čekal toužebně a on se naklonil a uslyšel můj křik.</verse>
        <verse osisID='Ps.40.3'>Z vlhké jámy vytáhl mě, z kalné bažiny, mé nohy postavil na pevné skále, mé kroky upevnil.</verse>
        <verse osisID='Ps.40.4'>Do úst mi vložil novou píseň, chvalozpěv Bohu našemu; mnozí to spatří a budou ho mít v úctě, na Hospodina se spolehnou.</verse>
        <verse osisID='Ps.40.5'>Blaze člověku, který v Hospodina skládá naději, který se neobrací k pyšným ani k těm, kdo se řídí lží.</verse>
        <verse osisID='Ps.40.6'>Kolik jen, Hospodine Bože můj, kolik jen činíš zázraků! V úmyslech, které o nás máš, se tobě nikdo nerovná! Chtěl bych je vypovědět, o nich promluvit, je jich však víc, než dá se vypočíst!</verse>
        <verse osisID='Ps.40.7'>Oběti a dary sis neoblíbil, ale uši jsi mi otevřel: Nechtěl jsi oběti za hřích ani zápaly!</verse>
        <verse osisID='Ps.40.8'>Tehdy jsem řekl: "Hle, přicházím, jako je o mně v Knize napsáno.</verse>
        <verse osisID='Ps.40.9'>Mou radostí je konat vůli tvou, tvůj Zákon, Bože můj, v nitru nosím si."</verse>
        <verse osisID='Ps.40.10'>Ve velikém shromáždění jsem spravedlnost zvěstoval, své rty jsem nezdržoval, to víš, Hospodine, sám.</verse>
        <verse osisID='Ps.40.11'>Tvoji spravedlnost v srdci neskryl jsem, o tvé věrnosti jsem mluvil a o spáse, před velikým shromážděním jsem tvou lásku a věrnost netajil.</verse>
        <verse osisID='Ps.40.12'>Své slitování, Hospodine, mi prosím neodpírej; kéž láska a pravda tvá vždycky nade mnou drží stráž!</verse>
        <verse osisID='Ps.40.13'>Obklopily mě pohromy, jež nelze vypočíst. Moje viny mě dostihly, že přes ně nevidím - je jich víc, než mám vlasů na hlavě, všechnu odvahu ztratil jsem!</verse>
        <verse osisID='Ps.40.14'>Kéž mě, Hospodine, ráčíš vysvobodit; na pomoc, Hospodine, pospěš mi!</verse>
        <verse osisID='Ps.40.15'>Ať jsou zahanbeni, ať se stydí všichni, kdo mě o život chtějí připravit! Ať jsou zpět zahnáni, ať se hanbí, kdo se kochají mým neštěstím!</verse>
        <verse osisID='Ps.40.16'>Ať jsou zděšeni svou vlastní hanebností ti, kdo nade mnou "Hohó!" volají.</verse>
        <verse osisID='Ps.40.17'>Ať se však radují a veselí se v tobě všichni ti, kdo tě hledají. Ať navždy říkají: "Veliký je Hospodin!" ti, kdo milují tvé spasení. Já sám jsem nuzný a ubohý - kéž bys na mě, můj Pane, pomyslel! Má pomoc, má záchrana jsi přece ty, Bože můj, prosím nemeškej!</verse>
      </chapter>
      <chapter osisID='Ps.41'>
        <verse osisID='Ps.41.1'>Pro předního zpěváka. Žalm Davidův.</verse>
        <verse osisID='Ps.41.2'>Blaze tomu, kdo myslí na ubohé, ve zlý den mu Hospodin pomůže!</verse>
        <verse osisID='Ps.41.3'>Hospodin ho uchrání, naživu udrží jej, šťastným na zemi ho učiní, nevydá ho zvůli nepřátel.</verse>
        <verse osisID='Ps.41.4'>Hospodin jej posílí na lůžku nemocných - z jeho nemoci jej zcela uzdravíš!</verse>
        <verse osisID='Ps.41.5'>Řekl jsem: "Hospodine, smiluj se nade mnou, zhřešil jsem proti tobě, uzdrav duši mou!"</verse>
        <verse osisID='Ps.41.6'>Mí nepřátelé o mně mluví ve zlosti: "Umře už brzo? Už jeho jméno vymizí?"</verse>
        <verse osisID='Ps.41.7'>Kdykoli mě navštíví, mluví lži, podlost si v srdci hromadí, jdou ven a klevetí.</verse>
        <verse osisID='Ps.41.8'>Všichni mí nepřátelé si o mně šeptají, přičítají mi pouze neštěstí:</verse>
        <verse osisID='Ps.41.9'>"Zachvátila ho hrozná věc, ze svého lůžka nevstane!"</verse>
        <verse osisID='Ps.41.10'>Dokonce i můj přítel, jemuž jsem důvěřoval, ten, který se mnou jídal chléb, pozvedl patu proti mně.</verse>
        <verse osisID='Ps.41.11'>Ty se však, Hospodine, smiluj nade mnou, dej, abych vstal a dal jim odplatu!</verse>
        <verse osisID='Ps.41.12'>Takto poznávám, že máš mě rád, když můj protivník nade mnou nejásá.</verse>
        <verse osisID='Ps.41.13'>Ty mě podpíráš, neboť jsem nevinný, do své přítomnosti mě stavíš navěky. Ať je požehnán Hospodin, Bůh izraelský, od věků až navěky! Amen! Amen!</verse>
      </chapter>
      <chapter osisID='Ps.42'>
        <verse osisID='Ps.42.1'>Pro předního zpěváka. Poučný žalm synů Korachových.</verse>
        <verse osisID='Ps.42.2'>Jako laň prahne po proudící vodě, má duše prahne, Bože, po tobě!</verse>
        <verse osisID='Ps.42.3'>Po Bohu, po živém Bohu, žízní duše má: Kdy už půjdu a spatřím Boží tvář?</verse>
        <verse osisID='Ps.42.4'>Ve dne i v noci jsou mi slzy pokrmem, když mi říkají: "Tvůj Bůh? Kde je?!"</verse>
        <verse osisID='Ps.42.5'>Duše mě opouští, když na to vzpomínám, jak jsem se zástupy chodíval, do Božího domu se s nimi ubíral se zvučným jásotem a písní chval, když o svátku se zástup radoval.</verse>
        <verse osisID='Ps.42.6'>Proč jsi sklíčená, duše má, proč jsi ve mně tak ztrápená? Spolehni na Boha - ještě mu budu děkovat, on je můj Bůh, má záchrana!</verse>
        <verse osisID='Ps.42.7'>Duše má je ve mně sklíčená, proto na tebe vzpomínám v kraji Jordánu a Hermonu, na vršku Micaru.</verse>
        <verse osisID='Ps.42.8'>Hlubina se ozývá hlubině ve hluku tvých peřejí, všechny tvé vlny a tvé příboje se valí přese mě.</verse>
        <verse osisID='Ps.42.9'>Ve dne kéž Hospodin svou lásku ukáže, v noci kéž jeho píseň se mnou zůstane - tak zní má modlitba k Bohu mého života!</verse>
        <verse osisID='Ps.42.10'>Zeptám se Boha, skály své: Proč jen jsi na mě zapomněl? Proč kvůli nepřátelským útokům mám chodit ve smutku?</verse>
        <verse osisID='Ps.42.11'>V kostech mě drtí výsměch nepřátel, když mi říkají: "Tvůj Bůh? Kde je?!" Proč jsi sklíčená, duše má, proč jsi ve mně tak ztrápená? Spolehni na Boha - ještě mu budu děkovat; on je můj Bůh, má záchrana!</verse>
      </chapter>
      <chapter osisID='Ps.43'>
        <verse osisID='Ps.43.1'>Zjednej mi právo, Bože, buď mým obhájcem před bezbožným národem, zachraň mě před lstivým a podlým člověkem!</verse>
        <verse osisID='Ps.43.2'>Jsi přece Bůh mé posily - Proč jsi mě zapudil? Proč kvůli nepřátelským útokům mám stále chodit ve smutku?</verse>
        <verse osisID='Ps.43.3'>Sešli své světlo a věrnost svou - ty mě povedou, budou mě provázet k hoře tvé svatosti, kde bydlíš ty.</verse>
        <verse osisID='Ps.43.4'>Tehdy přistoupím k Božímu oltáři, k Bohu, svému štěstí a radosti, chválit tě budu na citeře, Bože, můj Bože!</verse>
        <verse osisID='Ps.43.5'>Proč jsi sklíčená, duše má, proč jsi ve mně tak ztrápená? Spolehni na Boha - ještě mu budu děkovat; on je můj Bůh, má záchrana!</verse>
      </chapter>
      <chapter osisID='Ps.44'>
        <verse osisID='Ps.44.1'>Pro předního zpěváka. Poučný žalm synů Korachových.</verse>
        <verse osisID='Ps.44.2'>Na vlastní uši jsme, Bože, slyšeli, co nám vyprávěli naši otcové - o tom, cos konal v jejich dnech, v těch starodávných dnech.</verse>
        <verse osisID='Ps.44.3'>Svou vlastní rukou jsi vyhnal pohany, a je jsi usadil; rozdrtils národy, a je jsi rozplodil.</verse>
        <verse osisID='Ps.44.4'>Svým vlastním mečem tu zemi neovládli, ve vlastní paži neměli vítězství; tvá pravice to byla, paže tvá, tvář tvá jim zářila - měls je rád!</verse>
        <verse osisID='Ps.44.5'>Jenom ty, Bože, jsi můj Král, ty nech vítězit Jákoba!</verse>
        <verse osisID='Ps.44.6'>S tebou jsme nepřátele drtili, tvým jménem po útočnících šlapali.</verse>
        <verse osisID='Ps.44.7'>Ve vlastní luk jsem nevěřil, nebyl to můj meč, kdo dal mi vítězství!</verse>
        <verse osisID='Ps.44.8'>Tys nám dal nad nepřáteli vítězit, naše protivníky jsi vždy zahanbil.</verse>
        <verse osisID='Ps.44.9'>Chlubili jsme se Bohem každý den, stále jsme slavili jméno tvé! séla</verse>
        <verse osisID='Ps.44.10'>Teď jsi nás ale zahnal a zahanbil, nevytáhl jsi s vojsky našimi.</verse>
        <verse osisID='Ps.44.11'>Zahnals nás na útěk před našimi nepřáteli, naši protivníci nás obrali!</verse>
        <verse osisID='Ps.44.12'>Jak ovce na jatka jsi nás nechal jít, rozehnal jsi nás mezi pohany.</verse>
        <verse osisID='Ps.44.13'>Za pakatel jsi svůj lid prodal, o jejich cenu jsi nesmlouval!</verse>
        <verse osisID='Ps.44.14'>U našich sousedů vydals nás potupě, všem okolo jsme k smíchu a zábavě.</verse>
        <verse osisID='Ps.44.15'>Udělal jsi z nás pořekadlo mezi národy, aby nad námi lidé třásli hlavami.</verse>
        <verse osisID='Ps.44.16'>Denně je přede mnou moje ostuda, moji tvář hanba pokrývá,</verse>
        <verse osisID='Ps.44.17'>když slyším urážky a nadávky, když se mi nepřátelé mstí!</verse>
        <verse osisID='Ps.44.18'>Když se nám to všechno dělo, nezapomněli jsme na tebe, nezradili jsme smlouvu tvou.</verse>
        <verse osisID='Ps.44.19'>Naše srdce se jinam neodvrátilo, z tvé stezky nesešel náš krok.</verse>
        <verse osisID='Ps.44.20'>Ty jsi nás ale drtil v kraji šakalů, halil jsi nás šerou temnotou!</verse>
        <verse osisID='Ps.44.21'>Jak bychom na jméno svého Boha zapomněli, jak bychom k cizímu bohu ruce zvedali?</verse>
        <verse osisID='Ps.44.22'>Cožpak by na to znalec tajemství srdce, cožpak by na to Bůh nepřišel?</verse>
        <verse osisID='Ps.44.23'>Pro tebe jsme zabíjeni v kteroukoli chvíli, mají nás za ovce k zabití!</verse>
        <verse osisID='Ps.44.24'>Probuď se, Pane, proč ještě spíš? Procitni, nezaháněj nás navěky!</verse>
        <verse osisID='Ps.44.25'>Proč ukrýváš svoji tvář, nedbáš na naši bídu, na útlak náš?</verse>
        <verse osisID='Ps.44.26'>Do prachu naše duše klesají, naše těla leží na zemi. Povstaň a pomoz nám - ať nás vykoupí láska tvá!</verse>
      </chapter>
      <chapter osisID='Ps.45'>
        <verse osisID='Ps.45.1'>Pro předního zpěváka, na nápěv "Lilie". Poučný žalm synů Korachových. Píseň o lásce.</verse>
        <verse osisID='Ps.45.2'>Půvabná píseň mi ze srdce plyne, králi předkládám verše své jazykem hbitým jak pero písaře:</verse>
        <verse osisID='Ps.45.3'>Ze všech lidí jsi nejkrásnější, milostí kanou tvoje rty - sám Bůh ti žehná navěky!</verse>
        <verse osisID='Ps.45.4'>Připevni, hrdino, k boku meč, ukaž se v lesku a slávě své,</verse>
        <verse osisID='Ps.45.5'>v té slávě vítězně vyjeď do boje za pravdy a pokory spravedlivou věc - tvá pravice zmůže věci úžasné!</verse>
        <verse osisID='Ps.45.6'>Tvé šípy, králi, ostré jsou, národy skolí před tebou, srdce tvých soků zasáhnou!</verse>
        <verse osisID='Ps.45.7'>Tvůj trůn, Bože, trvá na věčné věky, žezlo spravedlnosti je žezlo vlády tvé.</verse>
        <verse osisID='Ps.45.8'>Miluješ spravedlnost a zlo nenávidíš; to proto tě Bůh, tvůj Bůh, pomazal olejem radosti nad společníky tvé!</verse>
        <verse osisID='Ps.45.9'>Myrhou, aloí a kasií voní roucha tvá, z paláců slonoviny se těšíš harfami.</verse>
        <verse osisID='Ps.45.10'>Dcery králů jsou mezi tvými skvosty, po pravici ti stojí manželka ofirským zlatem oděná.</verse>
        <verse osisID='Ps.45.11'>Poslyš, dcero, hleď a poslouchej: Na svůj lid i na dům otce zapomeň,</verse>
        <verse osisID='Ps.45.12'>vždyť po tvé kráse touží král - před ním se skloň, on je tvůj pán.</verse>
        <verse osisID='Ps.45.13'>I město Týr ti přinese dary, velmoži národů se před tebou pokoří!</verse>
        <verse osisID='Ps.45.14'>Královská dcera ve vší slávě čeká v pokoji, svůj šat má zlatem protkaný.</verse>
        <verse osisID='Ps.45.15'>V barevném rouchu ji vedou ke králi, za ní jdou panny, družičky - k tobě přichází!</verse>
        <verse osisID='Ps.45.16'>Radostný jásot je provází, do králova paláce vstupují.</verse>
        <verse osisID='Ps.45.17'>Místo svých otců budeš mít děti; učiníš je knížaty po celé zemi! Tvé jméno chci připomínat po všechna pokolení, ať tě na věky věků chválí národy!</verse>
      </chapter>
      <chapter osisID='Ps.46'>
        <verse osisID='Ps.46.1'>Pro předního zpěváka, vysokým hlasem. Píseň synů Korachových.</verse>
        <verse osisID='Ps.46.2'>Bůh je naše útočiště i síla, pomoc v úzkostech stále přítomná.</verse>
        <verse osisID='Ps.46.3'>Proto se nebudeme bát, i kdyby se země propadla a hory hroutily se do moře,</verse>
        <verse osisID='Ps.46.4'>i kdyby řvaly jeho bouřlivé vlny a hory se bořily pod jeho náporem! séla</verse>
        <verse osisID='Ps.46.5'>Je řeka, jejíž proud blaží město Boží, kde svatý příbytek má Nejvyšší.</verse>
        <verse osisID='Ps.46.6'>Bůh je v tom městě, nic jím neotřese, Bůh je ochrání už v ranním svítání!</verse>
        <verse osisID='Ps.46.7'>Národy bouří se? Hroutí se říše? Na jeho povel se země rozplyne!</verse>
        <verse osisID='Ps.46.8'>S námi je Hospodin zástupů, naším útočištěm je Bůh Jákobův! séla</verse>
        <verse osisID='Ps.46.9'>Pojďte se podívat, co Hospodin umí, jak hrozné divy činí na zemi!</verse>
        <verse osisID='Ps.46.10'>Ve všech koncích světa boje zastavuje, láme luky, seká kopí, vozy pálí plamenem.</verse>
        <verse osisID='Ps.46.11'>Přestaňte! Vězte, že já jsem Bůh, svrchovaný jsem mezi národy, svrchovaný jsem na zemi! S námi je Hospodin zástupů, naším útočištěm je Bůh Jákobův! séla</verse>
      </chapter>
      <chapter osisID='Ps.47'>
        <verse osisID='Ps.47.1'>Pro předního zpěváka. Žalm synů Korachových.</verse>
        <verse osisID='Ps.47.2'>Tleskejte Bohu, všechny národy, vyšlete k němu pokřik radosti!</verse>
        <verse osisID='Ps.47.3'>Nejvyšší, hrozivý je Hospodin, veliký Král je všude na zemi.</verse>
        <verse osisID='Ps.47.4'>On nám podmaňuje národy, pod naše nohy položil pohany.</verse>
        <verse osisID='Ps.47.5'>Naše dědictví nám přidělil - chloubu Jákoba, jehož si oblíbil. séla</verse>
        <verse osisID='Ps.47.6'>Vznáší se Bůh uprostřed jásání, Hospodin, když troubí se na roh beraní.</verse>
        <verse osisID='Ps.47.7'>Zpívejte Bohu, zpívejte, zpívejte našemu Králi, zpívejte!</verse>
        <verse osisID='Ps.47.8'>Králem je Bůh všude na zemi, proto zpívejte žalm poučný:</verse>
        <verse osisID='Ps.47.9'>Kraluje Bůh nad všemi národy, Bůh sedí na trůnu své svatosti. Vůdcové národů se scházejí k Bohu Abrahama - jsou jeho lid! Štíty země přec Bohu náleží - jak vysoko se vyvýšil!</verse>
      </chapter>
      <chapter osisID='Ps.48'>
        <verse osisID='Ps.48.1'>Zpívaný žalm synů Korachových.</verse>
        <verse osisID='Ps.48.2'>Veliký je Hospodin, vší chvály hodný, ve městě našeho Boha, na hoře své svatosti.</verse>
        <verse osisID='Ps.48.3'>Vrcholem krásy, potěchou vší země je hora Sion, město mocného Krále, na svazích severních.</verse>
        <verse osisID='Ps.48.4'>Bůh sám je v jeho palácích, ukázal, že je jim pevností!</verse>
        <verse osisID='Ps.48.5'>Králové totiž, když se spolčili, společně k městu přitáhli.</verse>
        <verse osisID='Ps.48.6'>Když na ně pohlédli, zůstali ohromeni, vyděsili se, náhle utekli.</verse>
        <verse osisID='Ps.48.7'>Zděšením byli tenkrát přemoženi, jako rodička se chvěli bolestí</verse>
        <verse osisID='Ps.48.8'>tak jako lodě na širém moři zmítané větrem východním.</verse>
        <verse osisID='Ps.48.9'>O čem jsme slýchali, to jsme uviděli ve městě Hospodina zástupů, ve městě našeho Boha - kéž je Bůh upevní až navěky! séla</verse>
        <verse osisID='Ps.48.10'>Rozjímáme, Bože, o tvé lásce uprostřed tvojí svatyně.</verse>
        <verse osisID='Ps.48.11'>Jako tvé jméno, Bože, tak i tvá chvála do všech končin země dosahá. Pravice tvá je plná spravedlnosti -</verse>
        <verse osisID='Ps.48.12'>hora Sion ať se veselí! Jen ať jásají judské dcery nad soudy Božími!</verse>
        <verse osisID='Ps.48.13'>Prochoďte Sion, kolem jej obejděte, jeho věže zkuste spočítat,</verse>
        <verse osisID='Ps.48.14'>jeho hradby ze srdce obdivujte, na jeho paláce upřete zrak. Abyste o tom vyprávět mohli pokolení, jež přijde za vámi: Tento Bůh je náš Bůh na věky věků, on bude naším vůdcem, dokud jsme naživu!</verse>
      </chapter>
      <chapter osisID='Ps.49'>
        <verse osisID='Ps.49.1'>Pro předního zpěváka. Žalm synů Korachových.</verse>
        <verse osisID='Ps.49.2'>Všechny národy, naslouchejte, obyvatelé světa, poslyšte,</verse>
        <verse osisID='Ps.49.3'>obyčejní lidé tak jako důležití, ať už jste chudí nebo bohatí.</verse>
        <verse osisID='Ps.49.4'>Z mých úst teď moudrá slova zazní, rozumně mé srdce přemýšlí,</verse>
        <verse osisID='Ps.49.5'>své ucho nakláním k moudré písni, za zvuků citery tajemství odhalím:</verse>
        <verse osisID='Ps.49.6'>Proč bych se bát měl ve zlých časech, když jsem obklopen záští nepřátel?</verse>
        <verse osisID='Ps.49.7'>Oni se spoléhají na vlastní jmění, chlubí se velikostí svého bohatství.</verse>
        <verse osisID='Ps.49.8'>Jeden druhého však vykoupit nedokáže, nevnutí za něj Bohu úplatek.</verse>
        <verse osisID='Ps.49.9'>Výkupné za život je příliš drahé, nikdo z nich toto nikdy nesvede!</verse>
        <verse osisID='Ps.49.10'>Nikdo nebude naživu věčně, hrobová jáma nikoho nemine.</verse>
        <verse osisID='Ps.49.11'>Jak vidno, i moudrý člověk zemře, stejně tak hyne tupec a hrubián, každý své jmění cizím zanechá!</verse>
        <verse osisID='Ps.49.12'>Jejich hroby jim budou věčnými domy, na věky věků jim budou obydlím, třebaže dříve vlastnili pozemky.</verse>
        <verse osisID='Ps.49.13'>Při vší své nádheře tu lidé nezůstanou, tak jako zvířata musí zahynout!</verse>
        <verse osisID='Ps.49.14'>Takto dopadnou, kdo jsou si sebou jistí, i ti, kdo obdivují jejich výroky. séla</verse>
        <verse osisID='Ps.49.15'>Do hrobu zahnáni budou jak ovce, smrt bude nakonec jejich pastýřem! Ráno pak poctiví pošlapají je, když jejich tělo bude v hrobě hnít daleko od jejich slavných obydlí.</verse>
        <verse osisID='Ps.49.16'>Můj život ale Bůh z hrobu vykoupí, on mě vytrhne z jeho sevření! séla</verse>
        <verse osisID='Ps.49.17'>Proto se nestrachuj, když někdo bohatne ani když jeho dům slavně vzmáhá se.</verse>
        <verse osisID='Ps.49.18'>Až zemře, nic s sebou nepobere, jeho nádhera s ním dolů nepůjde.</verse>
        <verse osisID='Ps.49.19'>Za svého života sám sobě dobrořečil: "Musí se uznat, že máš blahobyt!"</verse>
        <verse osisID='Ps.49.20'>Musí však odejít za svými předky, světlo už nikdy nespatří. Při vší své nádheře když lidé neprohlédnou, tak jako zvířata musí zahynout.</verse>
      </chapter>
      <chapter osisID='Ps.50'>
        <verse osisID='Ps.50.1'>Žalm Asafův. Hospodin, Bůh bohů, promlouvá, celou zem svolává od slunce východu až tam, kde zapadá.</verse>
        <verse osisID='Ps.50.2'>Ze Sionu v plné kráse sám Bůh skvěje se.</verse>
        <verse osisID='Ps.50.3'>Přichází náš Bůh, nebude mlčet; před ním jde oheň, všechno stravuje, kolem něj prudká vichřice!</verse>
        <verse osisID='Ps.50.4'>Svolává shůry nebesa i zem, jeho lid aby stanul před soudem:</verse>
        <verse osisID='Ps.50.5'>"Shromážděte mi moje ctitele, ty, kteří skrze oběť jsou se mnou ve smlouvě!"</verse>
        <verse osisID='Ps.50.6'>Jeho spravedlnost nebesa zvěstují, vždyť Bůh je soudce - on jediný! séla</verse>
        <verse osisID='Ps.50.7'>"Slyš, lide můj, a promluvím, slyš, Izraeli, já tě usvědčím: Já, Bůh, jsem přece Bohem tvým!</verse>
        <verse osisID='Ps.50.8'>Kvůli tvým obětem tě neviním, tvé zápaly mi nikdy nechybí.</verse>
        <verse osisID='Ps.50.9'>Nechci však býka z chlévů tvých, nechci kozlíky z tvé ohrady!</verse>
        <verse osisID='Ps.50.10'>Všechna zvěř v lese přece patří mi, také dobytek na horách nesčetných.</verse>
        <verse osisID='Ps.50.11'>Znám všechny ptáky v nebesích, divoké šelmy jsou mým vlastnictvím.</verse>
        <verse osisID='Ps.50.12'>Nepožádám tě, i kdybych hladověl - mně patří svět i všechno v něm!</verse>
        <verse osisID='Ps.50.13'>Cožpak se živím masem hovězím, cožpak ho krví kozlů zapíjím?</verse>
        <verse osisID='Ps.50.14'>Přinášej Bohu oběť vděčnosti, své sliby plň před Nejvyšším.</verse>
        <verse osisID='Ps.50.15'>Volej mě v den svého soužení, vysvobodím tě a ty mě oslavíš!"</verse>
        <verse osisID='Ps.50.16'>Darebáka však Bůh takto osloví: "K čemu odříkáváš moje zákony, mou smlouvu do úst proč bereš si?</verse>
        <verse osisID='Ps.50.17'>Vždyť přece nechceš dát se poučit, má slova za hlavu jsi zahodil.</verse>
        <verse osisID='Ps.50.18'>Vidíš-li zloděje, přátelíš se s ním, s cizoložníky ses ztotožnil!</verse>
        <verse osisID='Ps.50.19'>Svá ústa poskytuješ slovům zlým, tvůj jazyk spřádá úskoky.</verse>
        <verse osisID='Ps.50.20'>Sedíš si a bratra hanobíš, syna své matky ostouzíš.</verse>
        <verse osisID='Ps.50.21'>Kdybych dál mlčel nad tím, co provádíš, pomyslel by sis, že jsem ti podobný. Proto tě nyní obviním, před tvýma očima tě napravím!</verse>
        <verse osisID='Ps.50.22'>Kdo Boha pomíjíte, toto pochopte: Když já vás napadnu, kdo vám pomůže?</verse>
        <verse osisID='Ps.50.23'>Kdo přináší oběť vděčnosti, ten mě ctí; kdo svoje cesty napraví, tomu ukážu Boží spasení!"</verse>
      </chapter>
      <chapter osisID='Ps.51'>
        <verse osisID='Ps.51.1'>Pro předního zpěváka. Žalm Davidův.</verse>
        <verse osisID='Ps.51.2'>Poté, co za ním přišel prorok Nátan kvůli jeho poměru s Batšebou.</verse>
        <verse osisID='Ps.51.3'>Smiluj se nade mnou, Bože, ze své lásky, v hojném svém soucitu odstraň mé poklesky.</verse>
        <verse osisID='Ps.51.4'>Důkladně omyj mě od mého provinění, od mého hříchu mě očisti!</verse>
        <verse osisID='Ps.51.5'>Uznávám všechny své zločiny, svůj hřích mám stále na mysli.</verse>
        <verse osisID='Ps.51.6'>Proti tobě, tobě samému, jsem zhřešil, před tvýma očima jsem se zla dopustil! Ve svých výrocích jsi proto spravedlivý, oprávněn jsi mě odsoudit!</verse>
        <verse osisID='Ps.51.7'>Vždyť nesu vinu už od narození, hříšný jsem od svého početí.</verse>
        <verse osisID='Ps.51.8'>Ty však jsi od počátku toužil po věrnosti, už v lůně matky učils mě moudrosti.</verse>
        <verse osisID='Ps.51.9'>Yzopem očisti mě a budu zas čistý, omyj mě a budu bělejší než sníh!</verse>
        <verse osisID='Ps.51.10'>Dej mi zas uslyšet radost a veselí, mé údy zlámal jsi - kéž znovu tancují!</verse>
        <verse osisID='Ps.51.11'>Od mého hříchu kéž svou tvář odvrátíš, všechny mé viny kéž odstraníš!</verse>
        <verse osisID='Ps.51.12'>Stvoř ve mně, Bože, srdce ryzí, v mém nitru obnov ducha stálosti.</verse>
        <verse osisID='Ps.51.13'>Nevyháněj mě ze své přítomnosti, svého svatého Ducha neber mi!</verse>
        <verse osisID='Ps.51.14'>Navrať mi radost ze své spásy, ušlechtilým duchem mě posilni.</verse>
        <verse osisID='Ps.51.15'>Tvým cestám pak budu provinilce učit, aby se hříšníci k tobě vraceli.</verse>
        <verse osisID='Ps.51.16'>Smrtelné viny zbav mě, Bože, Bože mé spásy, ať jazyk můj zpívá o tvé spravedlnosti!</verse>
        <verse osisID='Ps.51.17'>Pane můj, otevři mé rty, ať má ústa zvěstují tvé chvály!</verse>
        <verse osisID='Ps.51.18'>V oběti neměl bys zalíbení, kdybych ti ji dal, moje zápaly bys nepřijal.</verse>
        <verse osisID='Ps.51.19'>Kajícný duch je Bohu nad oběti - nepohrdneš, Bože, srdcem kajícným a sklíčeným. Ve své dobrotě smiluj se nad Sionem, zdi Jeruzaléma znovu vystavěj! Tehdy si zalíbíš oběti spravedlnosti - zápalné oběti bez vady, tehdy se znovu budou obětovat býci na tvém oltáři.</verse>
      </chapter>
      <chapter osisID='Ps.52'>
        <verse osisID='Ps.52.1'>Pro předního zpěváka. Poučný žalm Davidův.</verse>
        <verse osisID='Ps.52.2'>Poté, co Doeg Edomský přišel za Saulem a oznámil mu: "David vešel do Achimelechova domu."</verse>
        <verse osisID='Ps.52.3'>Chlubíš se, hrdino, vlastním zlem? Boží láska je tu každý den!</verse>
        <verse osisID='Ps.52.4'>Záhubu chystáš svým jazykem, tou ostrou břitvou pácháš lest.</verse>
        <verse osisID='Ps.52.5'>Zlé víc než dobré miluješ, raději než pravdu mluvíš lež. séla</verse>
        <verse osisID='Ps.52.6'>Ve zhoubných řečech si libuješ, které vypouštíš zrádným jazykem!</verse>
        <verse osisID='Ps.52.7'>Bůh tě však navždy porazí, chytne tě, z domova uchvátí, ze země živých tě vyhladí! séla</verse>
        <verse osisID='Ps.52.8'>Spravedliví užasnou, až to uvidí, nakonec se ti zasmějí:</verse>
        <verse osisID='Ps.52.9'>"Pohleďte na toho hrdinu, jenž neměl v Bohu záštitu. Spoléhal na množství svého majetku, posílit chtěl se skrze záhubu!" Já ale budu jako oliva - v Božím domě budu rozkvétat. Na Boží lásku totiž spoléhám stále, napořád. Chválit tě budu, Pane, navěky za to, cos učinil. V tvém jménu složím naději, neboť je vzácné před tvými věrnými!</verse>
      </chapter>
      <chapter osisID='Ps.53'>
        <verse osisID='Ps.53.1'>Pro předního zpěváka, k tanci. Poučný žalm Davidův.</verse>
        <verse osisID='Ps.53.2'>Blázen myslí, že Bůh není! Zkažení jsou, ohavné křivdy páchají, není, kdo dobro konal by!</verse>
        <verse osisID='Ps.53.3'>Bůh z nebe hledí na lidi: Nechce někdo porozumět, Bůh nikomu nechybí?</verse>
        <verse osisID='Ps.53.4'>Všichni zabloudili z cesty, dočista se zkazili, není, kdo by konal dobro, není ani jediný!</verse>
        <verse osisID='Ps.53.5'>Copak nic nevědí tito zločinci? Jako by jedli chléb, můj lid hltají - pročpak by k Bohu volali?!</verse>
        <verse osisID='Ps.53.6'>Jednou je ale přepadne zděšení, ačkoli předtím strach neznali. Kosti těch, kdo napadli tě, Bůh sám rozptýlí a ty je zahanbíš, vždyť Bůh je zatratil! Kéž Izraeli vzejde ze Sionu spása, kéž Bůh konečně svůj lid obnoví! Jákob pak bude radostně jásat, Izrael se bude veselit!</verse>
      </chapter>
      <chapter osisID='Ps.54'>
        <verse osisID='Ps.54.1'>Pro předního zpěváka, na strunné nástroje. Poučný žalm Davidův.</verse>
        <verse osisID='Ps.54.2'>Poté, co přišli Zifejci a řekli Saulovi: "David se ukrývá u nás!"</verse>
        <verse osisID='Ps.54.3'>Bože, zachraň mě pro jméno své, v moci své buď mi obhájcem!</verse>
        <verse osisID='Ps.54.4'>Bože, slyš moji modlitbu, mým slovům popřej sluch.</verse>
        <verse osisID='Ps.54.5'>Cizáci povstali proti mně, násilníci pasou po mém životě - ti, kdo nestavějí Boha před sebe. séla</verse>
        <verse osisID='Ps.54.6'>Pohleďte, můj pomocník je Bůh, můj Pán mě drží naživu!</verse>
        <verse osisID='Ps.54.7'>Mým nepřátelům, Pane, odplať zlo, už s nimi skoncuj pro věrnost svou! Potom ti budu obětovat ochotně, tvé jméno, Hospodine, slavit, že dobré je! On mě vysvobodí z každého soužení, svým nepřátelům směle pohlédnu do očí!</verse>
      </chapter>
      <chapter osisID='Ps.55'>
        <verse osisID='Ps.55.1'>Pro předního zpěváka, na strunné nástroje. Poučný žalm Davidův.</verse>
        <verse osisID='Ps.55.2'>Naslouchej, Bože, mé modlitbě, před mojí prosbou se neskrývej,</verse>
        <verse osisID='Ps.55.3'>popřej mi sluchu a odpověz! Zmítám se v nářku a sténání,</verse>
        <verse osisID='Ps.55.4'>před křikem nepřítele, před hrozbou ničemy. Svojí hanebností mě chtějí zavalit, chovají ke mně krutou nenávist!</verse>
        <verse osisID='Ps.55.5'>Srdce se ve mně chvěje bolestí, obavy ze smrti mě oblehly.</verse>
        <verse osisID='Ps.55.6'>Hrůza a děs mě svírají a přemožen jsem úzkostí.</verse>
        <verse osisID='Ps.55.7'>Přál bych si mít křídla holubí - odlétl bych a našel klid!</verse>
        <verse osisID='Ps.55.8'>Uchýlil bych se někam do dáli, v pustině bych se usadil. séla</verse>
        <verse osisID='Ps.55.9'>Pospíšil bych si do bezpečí před touto smrští a vichřicí.</verse>
        <verse osisID='Ps.55.10'>Pohlť je, Pane, jazyk jim spleť, ve městě vládne krutost a rozbroje!</verse>
        <verse osisID='Ps.55.11'>Ve dne i v noci krouží po jeho zdech, špatnost a trápení bydlí v něm.</verse>
        <verse osisID='Ps.55.12'>Střed města patří záhubě, ulice neopouští křivda a lest!</verse>
        <verse osisID='Ps.55.13'>Kdyby protivník mě urážel, to bych snes, kdyby mě napadl nepřítel, skryl bych se.</verse>
        <verse osisID='Ps.55.14'>Ale ty - člověk blízký mně, můj přítel a můj spřízněnec!</verse>
        <verse osisID='Ps.55.15'>Radili jsme se spolu důvěrně, do Božího domu chodili v zástupech!</verse>
        <verse osisID='Ps.55.16'>Kéž by je smrt náhle přepadla, aby se zaživa zřítili do pekla - domy i srdce mají plné zla!</verse>
        <verse osisID='Ps.55.17'>Já ale k Bohu zavolám, Hospodin bude má záchrana.</verse>
        <verse osisID='Ps.55.18'>Večer i ráno, také v poledne úpím a sténám - vyslyš mě!</verse>
        <verse osisID='Ps.55.19'>Bůh mě vykoupí z tohoto boje, pokoj mé duši dopřeje, i když jich tolik je proti mně!</verse>
        <verse osisID='Ps.55.20'>Bůh mě vyslyší a pokoří je, ten, který od věků kraluje! séla Bůh, jenž se nikdy nemění, pokoří ty, kdo se ho nebojí!</verse>
        <verse osisID='Ps.55.21'>Na svoje druhy můj přítel zaútočil, svoji úmluvu porušil.</verse>
        <verse osisID='Ps.55.22'>V ústech měl slova nad máslo lahodnější, v srdci však válku nosil si. Jak jemný olej hladily jeho řeči, vskutku však byly dýkami!</verse>
        <verse osisID='Ps.55.23'>Své břímě uval na Hospodina, on se o tebe postará; on přece nikdy nenechá poctivé padnout do bláta. Zákeřné vrahy však ty, Bože, srazíš do jámy nejhlubší. Půlky života se takoví nedočkají - já ale v tebe skládám naději!</verse>
      </chapter>
      <chapter osisID='Ps.56'>
        <verse osisID='Ps.56.1'>Pro předního zpěváka, na nápěv "Tiché holubice v dálavách". Zlatý zpěv Davidův, když ho Filištíni zajali v Gatu.</verse>
        <verse osisID='Ps.56.2'>Smiluj se, Bože, lidé mě deptají, bojovníci na mě každý den útočí.</verse>
        <verse osisID='Ps.56.3'>Každý den deptají mě moji protivníci, tak mnozí proti mně pyšně bojují.</verse>
        <verse osisID='Ps.56.4'>Kdykoli bojím se, v tobě mám naději!</verse>
        <verse osisID='Ps.56.5'>V Bohu, jehož slovo chválím, v Bohu mám naději. Proto se nebojím, co by mi udělal smrtelník!</verse>
        <verse osisID='Ps.56.6'>Každý den má slova překrucují, přemýšlejí stále, jak mi uškodit.</verse>
        <verse osisID='Ps.56.7'>Číhají tajně, sledují mé kroky, po mém životě už se sápají.</verse>
        <verse osisID='Ps.56.8'>Copak uniknou se svou hanebností? Svým hněvem, Bože, smeť ty pohany!</verse>
        <verse osisID='Ps.56.9'>Ty vedeš v patrnosti každý můj útěk, mé slzy schovej do své lahvice - ty sám víš nejlépe, kolik jich je!</verse>
        <verse osisID='Ps.56.10'>Nazpátek stáhnou se moji nepřátelé, když k tobě zavolám - v ten den. Vím totiž jedno: Bůh se mnou je!</verse>
        <verse osisID='Ps.56.11'>V Bohu, jehož slovo chválím, v Hospodinu, jehož slovo chválím,</verse>
        <verse osisID='Ps.56.12'>v Bohu mám naději. Proto se nebojím, co by mi člověk učinil!</verse>
        <verse osisID='Ps.56.13'>Tobě jsem, Bože, složil sliby, tobě přinesu vděčné oběti. Vždyť jsi mě zachránil od smrti, mé nohy od zvrtnutí, abych směl před Bohem stále choditve světle, mezi živými!</verse>
      </chapter>
      <chapter osisID='Ps.57'>
        <verse osisID='Ps.57.1'>Pro předního zpěváka, na nápěv písně "Nevyhlazuj!" Zlatý zpěv Davidův, když utekl před Saulem do jeskyně.</verse>
        <verse osisID='Ps.57.2'>Smiluj se nade mnou, Bože, smiluj se, vždyť jsi mým úkrytem! Do stínu tvých křídel schovám se, než zkáza pomine.</verse>
        <verse osisID='Ps.57.3'>K Bohu, k Nejvyššímu zní mé volání, on se mnou dokoná své záměry!</verse>
        <verse osisID='Ps.57.4'>Z nebe pošle, aby mě zachránil, mé pronásledovatele zastaví, séla svou lásku a věrnost Bůh pošle mi!</verse>
        <verse osisID='Ps.57.5'>Jsem nucen bydlet mezi lvy, mezi lidožravými šelmami. Jejich zuby jsou šípy, oštěpy, ostrými meči jsou jejich jazyky.</verse>
        <verse osisID='Ps.57.6'>Zvedni se, Bože, nad nebe, svou slávou přikryj celou zem!</verse>
        <verse osisID='Ps.57.7'>Nástrahu mým krokům připravili, mou duši sklíčili. Jámu přede mnou vykopali, sami však do ní upadli. séla</verse>
        <verse osisID='Ps.57.8'>Mé srdce je, Bože, připraveno, připraveno je zpívat a hrát.</verse>
        <verse osisID='Ps.57.9'>Probuď se konečně, moje slávo, probuď se, loutno a citero, ať vzbudím ranní zář!</verse>
        <verse osisID='Ps.57.10'>Chválit tě, Pane, chci mezi lidmi, chci ti hrát žalmy uprostřed národů:</verse>
        <verse osisID='Ps.57.11'>Tvá láska sahá k samému nebi, tvá věrnost vzhůru k oblakům. Zvedni se, Bože, nad nebe, svou slávou přikryj celou zem!</verse>
      </chapter>
      <chapter osisID='Ps.58'>
        <verse osisID='Ps.58.1'>Pro předního zpěváka, na nápěv písně "Nevyhlazuj!" Zlatý zpěv Davidův.</verse>
        <verse osisID='Ps.58.2'>Opravdu, mocní, právem rozhodujete, soudíte lidi podle rovnosti?</verse>
        <verse osisID='Ps.58.3'>Vždyť máte hanebností plné srdce, po celé zemi šíříte násilí!</verse>
        <verse osisID='Ps.58.4'>Už odmalička se bídáci odcizili, od narození bloudí, kdo mluví lež.</verse>
        <verse osisID='Ps.58.5'>Jako zlí hadi jsou jedu plní, jak hluchá zmije mají uši zacpané,</verse>
        <verse osisID='Ps.58.6'>slova zaklínačů aby neslyšeli, hlas kouzelníků aby k nim nedoleh.</verse>
        <verse osisID='Ps.58.7'>V ústech jim, Hospodine, rozbij zuby, tesáky těch lvů, Bože, vylámej!</verse>
        <verse osisID='Ps.58.8'>Ať se rozplynou, ať zmizí jako vody, šípy, jež vystřelili, ať ztratí se!</verse>
        <verse osisID='Ps.58.9'>Ať jsou jak slimák, co ve slizu se plazí, jak potracený plod, jenž slunce neviděl!</verse>
        <verse osisID='Ps.58.10'>Než z jejich trní vzroste husté křoví, zaživa je smete prudká vichřice.</verse>
        <verse osisID='Ps.58.11'>Poctivý pak se šťastně dočká pomsty, v krvi bídáka si nohy umyje. A lidé řeknou: "Tak tedy poctiví dojdou odměny, tak tedy Bůh vskutku soudí zem!"</verse>
      </chapter>
      <chapter osisID='Ps.59'>
        <verse osisID='Ps.59.1'>Pro předního zpěváka, na nápěv písně "Nevyhlazuj!" Zlatý zpěv Davidův, když Saul nechal hlídat jeho dům, aby ho mohl zabít.</verse>
        <verse osisID='Ps.59.2'>Zbav mě mých nepřátel, Bože můj, před útočníky mě ochraňuj.</verse>
        <verse osisID='Ps.59.3'>Zbav mě těch zlosynů, zachraň mě od těch vrahounů!</verse>
        <verse osisID='Ps.59.4'>Pohleď, Hospodine - v záloze na mě číhají, všichni ti siláci se na mě sbírají, i když jsem bezúhonný, nevinný!</verse>
        <verse osisID='Ps.59.5'>Pro nic za nic se sbíhají, na mě se chystají, povstaň mi na pomoc, jen pohlédni!</verse>
        <verse osisID='Ps.59.6'>Hospodine Bože zástupů, Bože Izraele, procitni, potrestej všechny ty pohany, neměj slitování s podlými zločinci! séla</verse>
        <verse osisID='Ps.59.7'>Večer se vracejí, štěkají jako psi, po celém městě běhají.</verse>
        <verse osisID='Ps.59.8'>Pohleď, co ústy prskají! Svými rty bodají jako dýkami - myslí si: "Kdo to uslyší?"</verse>
        <verse osisID='Ps.59.9'>Tobě jsou, Hospodine, jen pro smích, všem těm pohanům se vysmíváš.</verse>
        <verse osisID='Ps.59.10'>Ty jsi má síla, tebe vyhlížím, ty, Bože, jsi můj pevný hrad!</verse>
        <verse osisID='Ps.59.11'>Bůh ve své lásce jde mi naproti, z nepřátel činí mi pastvu pro oči.</verse>
        <verse osisID='Ps.59.12'>Ještě je nepobíjej, můj lid by zapomněl, mocně však jimi otřes a poniž je, Pane můj, vždyť jsi náš štít!</verse>
        <verse osisID='Ps.59.13'>Za hříchy jejich úst, za slova jejich rtů jejich vlastní pýcha kéž by je lapila! Za všechny jejich kletby, za všechny lži</verse>
        <verse osisID='Ps.59.14'>vyhlaď je ve svém hněvu, vyhlaď dočista! Jen ať se dozví zemské končiny, že Bůh je vládcem Jákoba! séla</verse>
        <verse osisID='Ps.59.15'>Večer se vracejí, štěkají jako psi, po celém městě běhají.</verse>
        <verse osisID='Ps.59.16'>Sem a tam toulají se, potravu hledají, o hladu musejí se ke spánku uložit.</verse>
        <verse osisID='Ps.59.17'>Já ale budu o tvé síle zpívat, tvou lásku chci opěvovat od rána. Vždyť ty ses stal mou pevností, mým útočištěm v den soužení. Ty jsi má síla, tobě zazpívám, ty, Bože, jsi můj pevný hrad, Bože, lásko má!</verse>
      </chapter>
      <chapter osisID='Ps.60'>
        <verse osisID='Ps.60.1'>Pro předního zpěváka, na nápěv "Lilie svědectví". Zlatý žalm Davidův, pro poučení.</verse>
        <verse osisID='Ps.60.2'>Když bojoval proti Aramejcům z Mezopotámie a z Cóby a Joáb se vrátil do Solného údolí, kde porazil dvanáct tisíc Edomců.</verse>
        <verse osisID='Ps.60.3'>Zavrhl jsi nás v návalu prchlivosti, teď ale, Bože, vrať se k nám.</verse>
        <verse osisID='Ps.60.4'>Zemí jsi třásl, na kusy tříštil, její pukliny uzdrav, už se rozpadá!</verse>
        <verse osisID='Ps.60.5'>Vlastní lid nechal jsi okusit hrůzy, vínem závrati jsi nás napájel.</verse>
        <verse osisID='Ps.60.6'>Svým ctitelům teď ale korouhev dal jsi, aby ji rozvinuli v pravdě tvé.séla</verse>
        <verse osisID='Ps.60.7'>Aby tví milovaní byli zachráněni, pomoz svou pravicí, vyslyš mě!</verse>
        <verse osisID='Ps.60.8'>Bůh promluvil ve své svatosti: "Vítězně Šechem rozdělím, údolí Sukot si rozměřím.</verse>
        <verse osisID='Ps.60.9'>Můj je Gileád, můj je Manases, Efraim je má helma, Juda žezlo mé,</verse>
        <verse osisID='Ps.60.10'>Moáb za umyvadlo slouží mi, na Edom sandál odhodím, nad Filištíny vítězně zakřičím!"</verse>
        <verse osisID='Ps.60.11'>Kdo mě doprovodí do hrazeného města? Kdo mě do Edomu povede?</verse>
        <verse osisID='Ps.60.12'>Kdo jiný než ty, Bože, jenž zavrhls nás, ty, který s našimi šiky netáhneš? Pomoz nám prosím proti nepříteli, záchrana v člověku je přece nicotná. S Bohem však jistě udatně zvítězíme - ty, kdo nás nenávidí, rozdupá!</verse>
      </chapter>
      <chapter osisID='Ps.61'>
        <verse osisID='Ps.61.1'>Pro předního zpěváka, na strunný nástroj. Žalm Davidův.</verse>
        <verse osisID='Ps.61.2'>Moje volání slyš, Bože, mojí modlitbě naslouchej!</verse>
        <verse osisID='Ps.61.3'>Od konce světa volám tě, srdce mám sevřené: Ke skále, která mě převyšuje, prosím doveď mě!</verse>
        <verse osisID='Ps.61.4'>Býval jsi přece mým útočištěm, baštou před tváří nepřátel.</verse>
        <verse osisID='Ps.61.5'>V tvém stanu chtěl bych bydlet stále, ve skrytu tvých křídel schovat se! séla</verse>
        <verse osisID='Ps.61.6'>Mé sliby, Bože, jistě slyšel jsi, ctitelům tvého jména dal jsi dědictví.</verse>
        <verse osisID='Ps.61.7'>Ke dnům krále přidej další dny, jeho léta ať věky trvají!</verse>
        <verse osisID='Ps.61.8'>Před Boží tváří ať trůní navždycky, dej, ať ho provází láska s věrností! Tvému jménu chci zpívat navěky, své sliby plnit po všechny dny.</verse>
      </chapter>
      <chapter osisID='Ps.62'>
        <verse osisID='Ps.62.1'>Pro předního zpěváka Jedutuna. Žalm Davidův.</verse>
        <verse osisID='Ps.62.2'>Jen v Bohu má duše odpočívá, od něj přichází má záchrana.</verse>
        <verse osisID='Ps.62.3'>Jen on je má skála, moje spása, nepadnu nikdy, on je můj pevný hrad!</verse>
        <verse osisID='Ps.62.4'>Jak dlouho budete v útoku pokračovat? To chcete všichni srazit člověka, který je sám jak zídka nahnutá, jak plot, který se rozpadá?</verse>
        <verse osisID='Ps.62.5'>Jen na to myslí, jak by ho strhli, jak by ho zbavili jeho cti. Lež mají rádi, ústy dobrořečí, v srdci však srší kletbami!séla</verse>
        <verse osisID='Ps.62.6'>Jen v Bohu, duše má, odpočívej, od něj přichází moje naděje.</verse>
        <verse osisID='Ps.62.7'>Jen on je má skála, moje spása, nepadnu, on je můj pevný hrad!</verse>
        <verse osisID='Ps.62.8'>V Bohu je má spása, moje sláva; má pevná skála, v Bohu je skrýše má.</verse>
        <verse osisID='Ps.62.9'>V každý čas na něj, lidé, spoléhejte, před Bohem, naší skrýší, své srdce vylijte! séla</verse>
        <verse osisID='Ps.62.10'>Jen pouhé nic jsou přece smrtelníci, lidští tvorové jsou jako přeludy: Budou-li spolu na váhu položeni, lehčí se ukážou než pouhé nic!</verse>
        <verse osisID='Ps.62.11'>Nespoléhejte na bezpráví, nedoufejte marně v krádeže, a kdyby vzrůstalo vaše jmění, v srdci mu místo nedejte!</verse>
        <verse osisID='Ps.62.12'>Jednou Bůh mluvil, dvakrát jsem to slyšel, že Bohu síla náleží. Tobě náleží také láska, Pane, ty přece každému jeho skutky odplatíš!</verse>
      </chapter>
      <chapter osisID='Ps.63'>
        <verse osisID='Ps.63.1'>Žalm Davidův, když byl v Judské poušti.</verse>
        <verse osisID='Ps.63.2'>Ty jsi můj Bůh, tebe hledám, Bože, má duše žízní po tobě! Po tobě dychtí tělo mé jak suchá země prahnoucí po vodě.</verse>
        <verse osisID='Ps.63.3'>Kéž bych tě ve svatyni znovu uviděl, tvou sílu a tvou slávu kéž bych zakoušel!</verse>
        <verse osisID='Ps.63.4'>Lepší než život je láska tvá, mé rty tě proto budou opěvat.</verse>
        <verse osisID='Ps.63.5'>Budu tě chválit po dobu života a ve tvém jménu ruce pozvedat.</verse>
        <verse osisID='Ps.63.6'>Mou duši nasytí lahodná hostina, hlasitou písní tě slaví ústa má!</verse>
        <verse osisID='Ps.63.7'>Když ležím na lůžku, na tebe pamatuji, při nočním bdění o tobě přemýšlím.</verse>
        <verse osisID='Ps.63.8'>Vždycky jsi byl mou pomocí - zpívám ve stínu křídel tvých!</verse>
        <verse osisID='Ps.63.9'>K tobě jsem přilnul celou svou duší, ty mě podpíráš svou pravicí.</verse>
        <verse osisID='Ps.63.10'>Ti, kdo však usilují o zkázu mé duše, sami se propadnou hluboko do země.</verse>
        <verse osisID='Ps.63.11'>Každý z nich zahyne ostřím meče, pokrmem šakalů stanou se! Král se však v Bohu zaraduje, zajásá každý, kdo přísahá skrze něj, ústa lhářů až zavřou se!</verse>
      </chapter>
      <chapter osisID='Ps.64'>
        <verse osisID='Ps.64.1'>Pro předního zpěváka. Žalm Davidův.</verse>
        <verse osisID='Ps.64.2'>Slyš, Bože, hlas mého naříkání, před hrozbou nepřátel mě ochraňuj.</verse>
        <verse osisID='Ps.64.3'>Před úklady zlých mě prosím ukryj, před vzpourou tlupy zločinců!</verse>
        <verse osisID='Ps.64.4'>Jazyky si jak meče naostřili, jak šípy míří slovy krutými.</verse>
        <verse osisID='Ps.64.5'>Nevinného chtějí trefit ze zálohy, bez obav na něj náhle vystřelí!</verse>
        <verse osisID='Ps.64.6'>Ve svých zlých plánech se utvrzují, jednají o tom, jak pasti nastražit. "Kdo by to viděl?" říkají si,</verse>
        <verse osisID='Ps.64.7'>"Kdo by vypátral naše zločiny?" Vypátrá je Ten, jenž do nitra hledí, jenž pátrá v hlubinách srdce člověka!</verse>
        <verse osisID='Ps.64.8'>Bůh po nich tehdy svým šípem střelí, upadnou náhle, plní ran!</verse>
        <verse osisID='Ps.64.9'>Jazyky svými sami se srazí, každý, kdo spatří je, se otřese.</verse>
        <verse osisID='Ps.64.10'>Bázeň pak zachvátí všechny lidi, o Božích skutcích budou vyprávět, nad jeho dílem přemýšlet! Spravedlivý se bude v Hospodinu těšit, že svěřil se jeho ochraně. Jásat pak budou spolu všichni, kdo mají srdce upřímné!</verse>
      </chapter>
      <chapter osisID='Ps.65'>
        <verse osisID='Ps.65.1'>Žalm pro předního zpěváka. Píseň Davidova.</verse>
        <verse osisID='Ps.65.2'>Na Sionu ti, Bože, náležejí chvály, sliby ti dané budou splněny!</verse>
        <verse osisID='Ps.65.3'>K tobě přichází každý smrtelník, neboť vyslýcháš naše modlitby.</verse>
        <verse osisID='Ps.65.4'>Když nás přemáhají naše hříchy, od našich vin nás očistíš!</verse>
        <verse osisID='Ps.65.5'>Blaze vyvoleným, které zveš, aby stanuli na tvých nádvořích! Dobrotou tvého domu se sytíme ve chrámu tvé svatosti.</verse>
        <verse osisID='Ps.65.6'>Svými divy nám právo zjednáváš, Bože našeho spasení. Jsi přece nadějí všech končin světa i moří dalekých!</verse>
        <verse osisID='Ps.65.7'>Ty, jenž svou silou hory utvrzuješ, ty, jenž jsi mocí oděný,</verse>
        <verse osisID='Ps.65.8'>ty, jenž dokážeš zkrotit řev moře, jekot jeho vln, bouřící národy,</verse>
        <verse osisID='Ps.65.9'>svými zázraky ohromuješ celý svět, od východu k západu jásot působíš!</verse>
        <verse osisID='Ps.65.10'>Navštěvuješ zemi a napájíš ji, zahrnuješ ji bohatstvím. Boží potok je plný vody, opatřuješ lidem obilí. Ty přece zemi zúrodňuješ,</verse>
        <verse osisID='Ps.65.11'>zaléváš brázdy, hroudy rozdrtíš, hojnými lijáky ji obměkčuješ a žehnáš tomu, co roste z ní.</verse>
        <verse osisID='Ps.65.12'>Korunuješ rok svou dobrotou, tvé stopy kanou hojností.</verse>
        <verse osisID='Ps.65.13'>Zelené louky jsou, kde byla poušť, pahorky se halí radostí. Pastviny se stády pokrývají, údolí se oblékají obilím. Už křičí radostí! Ano, už zpívají!</verse>
      </chapter>
      <chapter osisID='Ps.66'>
        <verse osisID='Ps.66.1'>Zpívaný žalm pro předního zpěváka. Ať volá radostně k Bohu celý svět,</verse>
        <verse osisID='Ps.66.2'>o jeho slavném jménu zpívejte, jeho chválu slavně hlásejte!</verse>
        <verse osisID='Ps.66.3'>Řekněte Bohu: Jak ohromné jsou skutky tvé! Tváří v tvář tvé mohutné síle tvoji nepřátelé krčí se.</verse>
        <verse osisID='Ps.66.4'>Celý svět se ti bude klanět, zpívat ti bude, zpívat o jménu tvém! séla</verse>
        <verse osisID='Ps.66.5'>Pojďte, na Boží skutky hleďte, jak ohromný je v tom, jak k lidem chová se!</verse>
        <verse osisID='Ps.66.6'>V pevninu kdysi obrátil moře a pěšky přešli přes řeku - pojďte, radujme se v něm!</verse>
        <verse osisID='Ps.66.7'>Navěky vládne ve své síle, jeho oči bdí nad národy - neprosadí se vzbouřenci! séla</verse>
        <verse osisID='Ps.66.8'>Našemu Bohu, národy, dobrořečte, hlas jeho chvály nechte znít.</verse>
        <verse osisID='Ps.66.9'>Vždyť naši duši zachoval při životě, našim nohám nedal klopýtnout!</verse>
        <verse osisID='Ps.66.10'>Ano, prověřil jsi nás, Bože, tříbil jsi nás jak stříbro nejčistší.</verse>
        <verse osisID='Ps.66.11'>Zavedl jsi nás do lovcovy sítě, na naše bedra jsi vložil trápení.</verse>
        <verse osisID='Ps.66.12'>Člověku nastavil jsi naše hlavy, ohněm i vodou prošli jsme, než jsi nás vyvedl ke svobodě.</verse>
        <verse osisID='Ps.66.13'>Do tvého domu vejdu s oběťmi zápalnými, sliby, jež dal jsem, splním ti,</verse>
        <verse osisID='Ps.66.14'>sliby, jež pronesl jsem svými rty, sliby mých úst uprostřed soužení.</verse>
        <verse osisID='Ps.66.15'>Zápaly přinesu ti ze zvířat vykrmených, berany pro tebe v dým proměním, býky i kozly ti jako oběť připravím! séla</verse>
        <verse osisID='Ps.66.16'>Pojďte a slyšte, ctitelé Boží, budu vám vyprávět, co pro mě udělal.</verse>
        <verse osisID='Ps.66.17'>Volal jsem k němu z plna hrdla a chválil ho svým jazykem.</verse>
        <verse osisID='Ps.66.18'>Hanebnost kdybych si v srdci choval, můj Pán by mě jistě neslyšel.</verse>
        <verse osisID='Ps.66.19'>Bůh mě však vyslyšel a popřál sluch mé modlitbě!</verse>
        <verse osisID='Ps.66.20'>Bůh ať je požehnán - mou prosbu neodmítl, svou lásku mi neodňal!</verse>
      </chapter>
      <chapter osisID='Ps.67'>
        <verse osisID='Ps.67.1'>Zpívaný žalm pro předního zpěváka. Na strunné nástroje.</verse>
        <verse osisID='Ps.67.2'>Smiluj se nad námi, Bože, požehnej nám, rozjasni nad námi svoji tvář! séla</verse>
        <verse osisID='Ps.67.3'>Ať je tvá cesta na zemi známa, mezi všemi lidmi spása tvá!</verse>
        <verse osisID='Ps.67.4'>Ať tě národy, Bože, slaví, ať tě oslavují všechny národy!</verse>
        <verse osisID='Ps.67.5'>Ať všechny národy zpívají štěstím, že soudíš lidi poctivě, národy světa že spravuješ! séla</verse>
        <verse osisID='Ps.67.6'>Ať tě národy, Bože, slaví, ať tě oslavují všechny národy!</verse>
        <verse osisID='Ps.67.7'>Úrodu svou kéž nám země dává - Bůh, náš Bůh, kéž nám požehná! Bůh kéž nám požehná, kéž ho ctí každý světa kraj!</verse>
      </chapter>
      <chapter osisID='Ps.68'>
        <verse osisID='Ps.68.1'>Pro předního zpěváka. Zpívaný žalm Davidův.</verse>
        <verse osisID='Ps.68.2'>Povstane Bůh, jeho nepřátelé prchnou, ti, kdo jej nenávidí, před ním utečou!</verse>
        <verse osisID='Ps.68.3'>Jak oblak dýmu, tak je rozeženeš - jako vosk taje před ohněm, ničemové zhynou před Bohem!</verse>
        <verse osisID='Ps.68.4'>Jásat před Bohem však budou poctiví, oslavovat budou a tančit radostí!</verse>
        <verse osisID='Ps.68.5'>Zpívejte Bohu, jeho jménu hrajte, Jezdci na oblacích cestu připravte - Hospodin je jeho jméno, před ním jásejte!</verse>
        <verse osisID='Ps.68.6'>Ochránce vdov, otec sirotků je Bůh ve svém svatém příbytku.</verse>
        <verse osisID='Ps.68.7'>Osamělým dává Bůh rodinu, vězně vyvádí na svobodu, vzpurní však obývají pustinu.</verse>
        <verse osisID='Ps.68.8'>Když vytáhls, Bože, před svým lidem, pustinou když ses ubíral, séla</verse>
        <verse osisID='Ps.68.9'>zem se třásla, nebesa dštila tam na Sinaji, před Bohem, ano, před Bohem, Bohem Izraele!</verse>
        <verse osisID='Ps.68.10'>Vydatným deštěm, Bože, skrápěl jsi, osvěžoval jsi své zemdlené dědictví.</verse>
        <verse osisID='Ps.68.11'>V něm domov našly tvé zástupy, svou hojností jsi, Bože, chudé podělil!</verse>
        <verse osisID='Ps.68.12'>Když Pán vyslovil svůj rozkaz, veliký průvod žen to zvěstoval:</verse>
        <verse osisID='Ps.68.13'>"Králové s vojsky prchají, prchají, hospodyně si kořist rozdělí!"</verse>
        <verse osisID='Ps.68.14'>I když vás k zemi skláněla břemena, křídla mé holubice jsou stříbrem pokrytá, vaše perutě jsou ze zlata!</verse>
        <verse osisID='Ps.68.15'>Všemohoucí tenkrát krále rozehnal, jako by temná hora Calmon sněhem zbělala!</verse>
        <verse osisID='Ps.68.16'>Ó hory veliké, hory bášanské, hory skalnaté, hory bášanské!</verse>
        <verse osisID='Ps.68.17'>Proč závistivě hledíte, hory skalnaté, na horu, již Bůh zvolil za svůj příbytek? Hospodin na ní věčně zůstane!</verse>
        <verse osisID='Ps.68.18'>Božích vozů jsou myriády, jsou jich tisíce a tisíce - Pán ze Sinaje vchází do své svatyně!</verse>
        <verse osisID='Ps.68.19'>Vystoupils do výšin, zajal jsi zajatce, vzal sis lidi jako dar, dokonce i ty, kteří se bouří, že by měl Hospodin Bůh u nás přebývat!</verse>
        <verse osisID='Ps.68.20'>Požehnán buď Pán, jenž každý den nás nese, požehnán buď Bůh, náš Spasitel! séla</verse>
        <verse osisID='Ps.68.21'>Vždyť tento Bůh je Bohem naší spásy, Panovník Hospodin vyvádí ze smrti!</verse>
        <verse osisID='Ps.68.22'>Svým sokům Bůh ale rozdrtí lebku, serve kštici těch, kdo žijí ve hříchu!</verse>
        <verse osisID='Ps.68.23'>Pán praví: "Tvé soky přivedu zpátky z Bášanu, i z mořské hlubiny přivedu je nazpátek,</verse>
        <verse osisID='Ps.68.24'>aby sis omyl nohy v krvi nepřátel, tví psi aby ji chlemtali jazykem!"</verse>
        <verse osisID='Ps.68.25'>Spatřili tvůj slavný průvod, Bože, průvod mého Boha a Krále do svatyně.</verse>
        <verse osisID='Ps.68.26'>Vpředu šli zpěváci, vzadu hudebníci, mezi nimi panny v rytmu tamburín.</verse>
        <verse osisID='Ps.68.27'>Velebte Boha ve svých shromážděních, velebte Hospodina, Izraelovi potomci!</verse>
        <verse osisID='Ps.68.28'>Maličký Benjamín v čele si vykračuje, vůdcové Judy pak se svým zástupem, vůdcové kmene Zabulon a Neftalí!</verse>
        <verse osisID='Ps.68.29'>Projev svou sílu, Bože, mezi námi, prokaž svou moc, Bože, tak jako dřív,</verse>
        <verse osisID='Ps.68.30'>ze svého chrámu nad Jeruzalémem - ať ti tam králové dary snášejí!</verse>
        <verse osisID='Ps.68.31'>Odežeň šelmu, jež v rákosí se skrývá, to stádo buvolů, býčí národy. Rozdupej dychtící po kusu stříbra, rozežeň národy chtivé po boji!</verse>
        <verse osisID='Ps.68.32'>Vznešení vyslanci ať přijdou z Egypta, Habeš ať přispěchá Bohu se vzdát!</verse>
        <verse osisID='Ps.68.33'>Zpívejte Bohu, království země, našemu Pánu žalmy zpívejte, séla</verse>
        <verse osisID='Ps.68.34'>onomu Jezdci na dávných nebesích - slyšte, už burácí hlasem mohutným!</verse>
        <verse osisID='Ps.68.35'>Uznejte, že Bohu patří moc, nad Izraelem je jeho velebnost, jeho moc sahá do oblak! Bože, jak hrozný jsi ve své svatyni! Bůh Izraele mocí a silou svůj lid obdaří. Bůh ať je požehnán!</verse>
      </chapter>
      <chapter osisID='Ps.69'>
        <verse osisID='Ps.69.1'>Pro předního zpěváka, na nápěv "Lilie". Žalm Davidův.</verse>
        <verse osisID='Ps.69.2'>Bože, pomoz mi, voda až po krk sahá mi!</verse>
        <verse osisID='Ps.69.3'>Hluboko klesám do bahna beze dna, kolem mě vodní hlubina - ta záplava mě přemáhá!</verse>
        <verse osisID='Ps.69.4'>Křikem jsem vyčerpán, hrdlo mě pálí, vysychá, vyhlížím Boha, ztrácím zrak!</verse>
        <verse osisID='Ps.69.5'>Těch, kdo mě bez důvodu nenávidí, je více, než mám vlasů na hlavě! Spousta je těch, kteří mě chtějí zničit, obviňují mě falešně - to, co jsem neukradl, musím navracet!</verse>
        <verse osisID='Ps.69.6'>Ty, Bože, znáš moje bláznovství, mé viny před tebou se nikam neskryjí.</verse>
        <verse osisID='Ps.69.7'>Ať se kvůli mně, Hospodine, stydět nemusí ti, kteří v tebe, Pane zástupů, doufají. Ať kvůli mně nejsou zahanbeni ti, kteří tě, Bože Izraele, hledají!</verse>
        <verse osisID='Ps.69.8'>Kvůli tobě přece snáším ponížení, to kvůli tobě mi hanba halí tvář.</verse>
        <verse osisID='Ps.69.9'>Pro vlastní bratry jsem jako cizí, pro děti své matky jsem cizincem.</verse>
        <verse osisID='Ps.69.10'>Horlivost tvého domu mě totiž stravuje, padají na mě urážky tobě určené!</verse>
        <verse osisID='Ps.69.11'>V slzách když jsem se trápil postem, měli pro mě jen posměšky.</verse>
        <verse osisID='Ps.69.12'>Místo šatů když oblékal jsem pytel, skládali o mně říkanky.</verse>
        <verse osisID='Ps.69.13'>Pomlouvali mě, kdo sedají v bráně, opilci si o mně zpívali!</verse>
        <verse osisID='Ps.69.14'>Já se však budu modlit k tobě, vždyť je, Hospodine, čas tvé milosti. Vyslyš mě, Bože, ve své veliké lásce, zachraň mě ve své věrnosti!</verse>
        <verse osisID='Ps.69.15'>Z bahna mě vytáhni, nenech mě utonout, před těmi, kdo mě nenávidí, dej mi uniknout jako před vodní hlubinou!</verse>
        <verse osisID='Ps.69.16'>Ať mě nepřemůže vodní záplava, ať mě nepohltí její hlubina, kdyby se nade mnou propast zavřela!</verse>
        <verse osisID='Ps.69.17'>Vyslyš mě, Hospodine, pro dobrotu své lásky, v hojném svém soucitu na mě pohlédni.</verse>
        <verse osisID='Ps.69.18'>Před svým služebníkem svou tvář neskrývej, je mi tak úzko - pospěš, vyslyš mě!</verse>
        <verse osisID='Ps.69.19'>Přibliž se ke mně, vyprosti mě, vykup mě z moci nepřátel!</verse>
        <verse osisID='Ps.69.20'>Ty přece víš o mém ponížení, o všech těch urážkách a posměšcích - všechny mé nepřátele máš přece na očích!</verse>
        <verse osisID='Ps.69.21'>Srdce mám hanbou zdrcené, je mi zle, toužil jsem po soucitu, zbytečně, hledal jsem utěšitele, ale nenašel.</verse>
        <verse osisID='Ps.69.22'>K jídlu mi dali okusit žluče, ocet mi dali pít, když žíznil jsem!</verse>
        <verse osisID='Ps.69.23'>Jejich stůl ať se jim stane léčkou, jejich pastí a odplatou.</verse>
        <verse osisID='Ps.69.24'>Ať se jim v očích zatmí, tak aby neviděli, jejich bedra sehni navždycky!</verse>
        <verse osisID='Ps.69.25'>Vylij na ně své rozhněvání, plamen tvé prchlivosti ať je zachvátí.</verse>
        <verse osisID='Ps.69.26'>Jejich příbytek ať zůstane pustý, v jejich stanech ať nikdo nebydlí!</verse>
        <verse osisID='Ps.69.27'>Koho jsi sám ztrestal, toho pronásledují, baví se o bolesti tebou zraněných.</verse>
        <verse osisID='Ps.69.28'>Jejich viny jim proto všechny sečti, do tvé spravedlnosti ať nevstoupí.</verse>
        <verse osisID='Ps.69.29'>Z knihy života ať jsou vymazáni, mezi spravedlivé ať nejsou počteni!</verse>
        <verse osisID='Ps.69.30'>Já sám jsem ubohý, trpím bolestí, tvá spása však, Bože, dá mi bezpečí!</verse>
        <verse osisID='Ps.69.31'>Boží jméno pak písní oslavím, vyvyšovat je budu s vděčností.</verse>
        <verse osisID='Ps.69.32'>Ta oběť Hospodina potěší víc než býk, více než dobytek s rohy a kopyty!</verse>
        <verse osisID='Ps.69.33'>Ponížení se rozveselí, až to uvidí - vám, kdo hledáte Boha, ať srdce ožijí!</verse>
        <verse osisID='Ps.69.34'>Vždyť přece Hospodin slyší ubožáky, nepohrdá svým lidem v zajetí.</verse>
        <verse osisID='Ps.69.35'>Nebesa i země ať jej oslavují, též moře i všechna havěť v nich!</verse>
        <verse osisID='Ps.69.36'>Bůh totiž Sionu daruje spásu a města Judy znovu vystaví, tak aby bydleli ve svém dědictví. Potomci jeho služebníků tu zemi obdrží a zůstanou v ní, kdo jeho jméno milují!</verse>
      </chapter>
      <chapter osisID='Ps.70'>
        <verse osisID='Ps.70.1'>Pro předního zpěváka. Památeční žalm Davidův.</verse>
        <verse osisID='Ps.70.2'>Kéž bys mě, Bože, vysvobodil, pospěš mi, Hospodine, na pomoc!</verse>
        <verse osisID='Ps.70.3'>Ať jsou zahanbeni, ať se stydí ti, kdo mi usilují o život! Ať jsou zpět zahnáni, ať se hanbí, ti, kdo se kochají mým neštěstím!</verse>
        <verse osisID='Ps.70.4'>Ať jsou zahnáni svou vlastní hanebností ti, kteří "Hohó!" volají.</verse>
        <verse osisID='Ps.70.5'>Ať se však radují a veselí se v tobě všichni ti, kdo tě hledají. Ať navždy říkají: "Bůh je veliký!" ti, kdo milují tvé spasení. Já sám jsem nuzný a ubohý, ke mně, můj Bože, pospíchej! Má pomoc, má záchrana jsi ty, Hospodine, prosím nemeškej!</verse>
      </chapter>
      <chapter osisID='Ps.71'>
        <verse osisID='Ps.71.1'>Spoléhám na tebe, Hospodine, kéž nejsem nikdy zahanben!</verse>
        <verse osisID='Ps.71.2'>Pro svou spravedlnost mě vysvoboď, zachovej, nakloň mi ucho své, zachraň mě!</verse>
        <verse osisID='Ps.71.3'>Mou skálou buď, kde měl bych obydlí, kam přijít bych mohl kdykoli. Rozhodls přece, že budu v bezpečí - ty sám jsi mou skálou a pevností!</verse>
        <verse osisID='Ps.71.4'>Vysvoboď mě, Bože můj, z ruky ničemy, ze spárů násilníka, jenž páchá bezpráví!</verse>
        <verse osisID='Ps.71.5'>Vždyť ty, Hospodine, jsi mou nadějí, na tebe, Pane můj, spoléhám od mládí!</verse>
        <verse osisID='Ps.71.6'>Od svého narození se o tebe opírám, ty jsi mě vyvedl z lůna matčina - navždycky patří ti chvála má!</verse>
        <verse osisID='Ps.71.7'>Mnozí mě mají za varovné znamení, ty jsi však moje pevná skrýš.</verse>
        <verse osisID='Ps.71.8'>Kéž se má ústa tvou chválou naplní, abych tě mohl celý den velebit!</verse>
        <verse osisID='Ps.71.9'>Nezavrhuj mě, když věkem sešlý jsem, když síly pozbývám, neopouštěj mě!</verse>
        <verse osisID='Ps.71.10'>Vždyť moji nepřátelé mluví proti mně, ti, kdo mě špehují, spolu radí se.</verse>
        <verse osisID='Ps.71.11'>Říkají: "Bůh ho opustil! Hoňte a chyťte ho - kdo by ho zachránil?!"</verse>
        <verse osisID='Ps.71.12'>Bože, nevzdaluj se mi, Bože můj, na pomoc pospěš mi!</verse>
        <verse osisID='Ps.71.13'>Ať jsou zahanbeni, ať už zmizí ti, kdo proti mně chrlí žaloby! Hanbou a potupou ať jsou přikryti ti, kdo usilují o mé neštěstí!</verse>
        <verse osisID='Ps.71.14'>Já zatím budu doufat bez ustání, chválit tě budu víc a víc.</verse>
        <verse osisID='Ps.71.15'>Vyprávět budu o tvé spravedlnosti, celý den mluvit o tvém spasení - ač nevím ani, jak je vypočíst!</verse>
        <verse osisID='Ps.71.16'>Přistoupím s chválou Hospodinova hrdinství, tvou spravedlnost, Pane, připomínat chci!</verse>
        <verse osisID='Ps.71.17'>Učils mě, Bože, od mládí, až dosud vyprávím o tvých zázracích.</verse>
        <verse osisID='Ps.71.18'>Neopouštěj mě, Bože, když stárnu a šedivím, tomuto pokolení než tvou sílu vyjevím, o tvé moci než zpravím všechny potomky!</verse>
        <verse osisID='Ps.71.19'>Tvá spravedlnost, Bože, sahá do výšin, ohromné věci provádíš - kdo je ti, Bože, podobný?</verse>
        <verse osisID='Ps.71.20'>Dal jsi mi okusit hrozné úzkosti, k životu mě ale znovu navrátíš, zpět mě vytáhneš z nejhlubších propastí!</verse>
        <verse osisID='Ps.71.21'>Mou vážnost znovu posílíš, vrátíš se, abys mě utěšil.</verse>
        <verse osisID='Ps.71.22'>Já tě pak, Bože můj, při lyře oslavím, zazpívám o tvé věrnosti, na citeře ti žalmy zahraji, Svatý izraelský!</verse>
        <verse osisID='Ps.71.23'>Radostně ti budou zpívat mé rty i moje duše, kterou jsi vykoupil.</verse>
        <verse osisID='Ps.71.24'>Můj jazyk stále bude tvou spravedlnost velebit - že byli zahanbeni, že se styděli ti, kdo usilovali o mé neštěstí!</verse>
      </chapter>
      <chapter osisID='Ps.72'>
        <verse osisID='Ps.72.1'>Pro Šalomouna. Obdař, Bože, krále svým soudem, svou spravedlnost dej synu královu!</verse>
        <verse osisID='Ps.72.2'>Ať soudí tvůj lid spravedlivě, všechny tvé chudé po právu.</verse>
        <verse osisID='Ps.72.3'>Ať hory přinesou lidu blahobyt, pahorky ať spravedlnost skýtají.</verse>
        <verse osisID='Ps.72.4'>Ať chudé v tvém lidu král obhájí, děti ubožáka ať ochrání a jejich utlačovatele rozdrtí!</verse>
        <verse osisID='Ps.72.5'>Ať žije dál po všechna pokolení, dokud slunce a měsíc trvají.</verse>
        <verse osisID='Ps.72.6'>Ať je jak déšť, co na louku se snáší, a jako liják, jenž zemi napájí.</verse>
        <verse osisID='Ps.72.7'>Ať v jeho dnech vzkvétá spravedlivý a rozhojní se blahobyt, až dokud měsíc nezmizí.</verse>
        <verse osisID='Ps.72.8'>Ať panuje od moře až k moři, od řeky Eufrat po světa kraj.</verse>
        <verse osisID='Ps.72.9'>Ať se mu klaní obyvatelé pouští, jeho nepřátelé ať lížou prach!</verse>
        <verse osisID='Ps.72.10'>Ať mu králové z ostrovů i moří složí pocty, králové Sáby i Šeby ať mu dary přinesou.</verse>
        <verse osisID='Ps.72.11'>Ať se mu všichni králové klaní, všechny národy ať slouží mu!</verse>
        <verse osisID='Ps.72.12'>Chudáka v jeho křiku jistě vysvobodí a také ubožáka, jenž nemá pomoci.</verse>
        <verse osisID='Ps.72.13'>S nebohým chudákem bude mít soucit, život chudákům zachrání.</verse>
        <verse osisID='Ps.72.14'>Vysvobodí je od křivdy a vydírání, jejich krev totiž draze cení si!</verse>
        <verse osisID='Ps.72.15'>Ať žije král, zlato ze Sáby ať mu dávají! Ať se za něho stále modlí, celý den ať mu žehnají!</verse>
        <verse osisID='Ps.72.16'>Ať hojnost obilí je vždy v zemi, dokonce na horských vrcholcích! Ať jeho klasy jak Libanon se vlní, jeho města ať kvetou jak tráva na poli!</verse>
        <verse osisID='Ps.72.17'>Ať jeho jméno trvá navěky, dlouho jak slunce ať jeho věhlas vydrží! Ať jsou v něm požehnány všechny národy, za blaženého ať jej prohlásí!</verse>
        <verse osisID='Ps.72.18'>Ať je požehnán Hospodin Bůh, Bůh izraelský, ten, který jediný divy působí!</verse>
        <verse osisID='Ps.72.19'>Jeho slavné jméno ať je požehnané navěky, jeho slávy ať je plná celá zem! Amen! Amen!</verse>
        <verse osisID='Ps.72.20'>Zde končí modlitby Davida, syna Jišajova.</verse>
      </chapter>
      <chapter osisID='Ps.73'>
        <verse osisID='Ps.73.1'>Žalm Asafův. Ano, Bůh je dobrý k Izraeli, k těm, kdo čisté srdce chovají!</verse>
        <verse osisID='Ps.73.2'>Mé nohy ale skoro uklouzly, mé kroky málem zbloudily.</verse>
        <verse osisID='Ps.73.3'>Začal jsem totiž závidět pyšným vida blahobyt ničemných:</verse>
        <verse osisID='Ps.73.4'>Žádnou bolestí se netrápí, tělo mají vypasené, bez vady.</verse>
        <verse osisID='Ps.73.5'>Lidské strádání sami neznají, běžnými bídami nejsou stiženi.</verse>
        <verse osisID='Ps.73.6'>Pýchu jak náhrdelník stavějí na odiv, jak šatem se halí vlastní krutostí.</verse>
        <verse osisID='Ps.73.7'>Oči se jim zalévají tučností, mají víc, než si lze představit.</verse>
        <verse osisID='Ps.73.8'>Smějí se, když mluví o neštěstí, ve své povýšenosti hrozí násilím.</verse>
        <verse osisID='Ps.73.9'>Svými ústy po nebi lapají, jazykem smýkají po zemi.</verse>
        <verse osisID='Ps.73.10'>Jeho lid se proto hrne za nimi, řeči o hojnosti lačně hltají,</verse>
        <verse osisID='Ps.73.11'>když jim říkají: "Copak Bůh něco ví? Má snad Nejvyšší o něčem ponětí?"</verse>
        <verse osisID='Ps.73.12'>Nuže, takto se mají ničemní - ve stálém pohodlí kupí bohatství!</verse>
        <verse osisID='Ps.73.13'>Já ale chovám své srdce v čistotě; ruce si myji v nevinnosti - zbytečně!</verse>
        <verse osisID='Ps.73.14'>Stíhán jsem ranami celý den, ráno mě čeká další trest.</verse>
        <verse osisID='Ps.73.15'>Kdybych však mluvil tímto způsobem, k tvým dětem bych se choval nevěrně!</verse>
        <verse osisID='Ps.73.16'>Chtěl jsem to tedy pochopit rozumem, poznal jsem ale, jak je to nesnadné.</verse>
        <verse osisID='Ps.73.17'>Až když jsem vešel do Boží svatyně, jejich osudu jsem začal rozumět:</verse>
        <verse osisID='Ps.73.18'>Na kluzké cesty jsi je postavil, vydals je napospas hrozné záhubě!</verse>
        <verse osisID='Ps.73.19'>V jediném okamžiku budou zahubeni, hrůzy dočista zničí je!</verse>
        <verse osisID='Ps.73.20'>Jako sen po probuzení, Pane,zaženeš jejich přelud, až procitneš!</verse>
        <verse osisID='Ps.73.21'>Když moje srdce hořkost naplnila, v útrobách když mě bolest bodala,</verse>
        <verse osisID='Ps.73.22'>nechápavý jsem byl, nic jsem neznal, jak tupé zvíře jsem ti musel připadat!</verse>
        <verse osisID='Ps.73.23'>Vždycky jsem ale s tebou byl, vždyť jsi mě držel za mou pravici.</verse>
        <verse osisID='Ps.73.24'>Ty mě povedeš svými záměry a nakonec mě přijmeš do slávy.</verse>
        <verse osisID='Ps.73.25'>Koho jiného měl bych na nebi? S tebou netoužím po ničem na zemi!</verse>
        <verse osisID='Ps.73.26'>I když mé tělo i srdce strádají, Bůh je má síla, můj podíl navěky!</verse>
        <verse osisID='Ps.73.27'>Hle, jistě zahynou ti, kdo tě opouštějí, skoncuješ se všemi, kdo jsou ti nevěrní.</verse>
        <verse osisID='Ps.73.28'>Mně je však nejlépe v Boží blízkosti; v Hospodinu, svém Pánu, mám svou skrýš - o všech tvých skutcích proto vyprávím!</verse>
      </chapter>
      <chapter osisID='Ps.74'>
        <verse osisID='Ps.74.1'>Poučný žalm Asafův. Proč jsi na nás, Bože, tolik zanevřel? Budeš se na své ovce hněvat bez konce?</verse>
        <verse osisID='Ps.74.2'>Vzpomeň si na svůj lid, jenž kdysi získal jsi, na kmen, jenž vykoupils jako své dědictví, na horu Sion, kde bydlel jsi!</verse>
        <verse osisID='Ps.74.3'>Zaveď své kroky k troskám bez konce - všechno ve svatyni zničil nepřítel!</verse>
        <verse osisID='Ps.74.4'>Ve tvém stánku zněl nepřátelský řev, na znamení tam nechali své korouhve.</verse>
        <verse osisID='Ps.74.5'>Jako dřevorubci se chovali, sekerami kolem sebe jak v lese máchali.</verse>
        <verse osisID='Ps.74.6'>V jediné chvíli všechny rytiny rozbili sekerami a krumpáči.</verse>
        <verse osisID='Ps.74.7'>Do základů vypálili tvoji svatyni, příbytek tvého jména zprznili.</verse>
        <verse osisID='Ps.74.8'>V srdci si řekli: "Zničme je úplně!" Všechny Boží stánky vypálili ze země.</verse>
        <verse osisID='Ps.74.9'>Znamení nevídáme, proroky nemáme, nikdo z nás neví, jak dlouho to zůstane.</verse>
        <verse osisID='Ps.74.10'>Jak dlouho se, Bože, smí rouhat protivník? Bude se tvému jménu vysmívat navěky?</verse>
        <verse osisID='Ps.74.11'>Proč svoji ruku ještě zdržuješ? Copak svou pravici z klína nezvedneš?</verse>
        <verse osisID='Ps.74.12'>Ty přece, Bože, jsi dávno mým králem, ty jsi původcem spásy na zemi!</verse>
        <verse osisID='Ps.74.13'>Ty jsi svou silou rozdělil moře, vodním obludám jsi hlavy roztříštil.</verse>
        <verse osisID='Ps.74.14'>Ty jsi rozdrtil hlavy leviatana, nakrmil jsi jím smečku na poušti.</verse>
        <verse osisID='Ps.74.15'>Ty jsi dal průchod pramenným vodám, mohutné řeky ty jsi vysušil.</verse>
        <verse osisID='Ps.74.16'>Tobě patří den - i noc je tvá, měsíc i slunce ty jsi umístil.</verse>
        <verse osisID='Ps.74.17'>Ty jsi vymezil všechny zemské hranice, léto i zimu sám jsi vytvořil.</verse>
        <verse osisID='Ps.74.18'>Vzpomeň si, Hospodine, na rouhání nepřátel, na to, jak národ bláznů tvé jméno urážel!</verse>
        <verse osisID='Ps.74.19'>Nedávej šelmám duši své hrdličky, nikdy nezapomeň na život chudých svých!</verse>
        <verse osisID='Ps.74.20'>Na svoji smlouvu se ohlédni, země je plná tmy, stala se doupětem násilí!</verse>
        <verse osisID='Ps.74.21'>Ať už utlačení nejsou zahanbeni, ať chválí tvé jméno nuzní a ubozí!</verse>
        <verse osisID='Ps.74.22'>Povstaň už, Bože, a veď svou při, vzpomeň, jak se ti blázni denně rouhají!</verse>
        <verse osisID='Ps.74.23'>Nezapomínej na řev svých nepřátel, křik tvých protivníků stále vzmáhá se!</verse>
      </chapter>
      <chapter osisID='Ps.75'>
        <verse osisID='Ps.75.1'>Pro předního zpěváka, na nápěv písně "Nevyhlazuj!" Zpívaný žalm Asafův.</verse>
        <verse osisID='Ps.75.2'>Oslavujeme tě, Bože, oslavujeme - tvé divy ukazují, jak blízké je jméno tvé!</verse>
        <verse osisID='Ps.75.3'>Ty pravíš: "V čas, který určím sám, svůj spravedlivý soud vykonám.</verse>
        <verse osisID='Ps.75.4'>Země a všichni na ní až se budou třást, já sám jejím sloupům pevnost dám! séla</verse>
        <verse osisID='Ps.75.5'>Nadutce varuji: S pýchou přestaňte! Ničemům říkám: Nepozvedejte rohy své!</verse>
        <verse osisID='Ps.75.6'>Nepozvedejte své rohy do výše a tvrdošíjně nemluvte!"</verse>
        <verse osisID='Ps.75.7'>Z východu, západu ani od pouště povýšení nikdy nepřijde.</verse>
        <verse osisID='Ps.75.8'>Jedině Bůh přece soudcem je - jednoho povyšuje, druhého snižuje.</verse>
        <verse osisID='Ps.75.9'>Hospodin drží kalich v ruce své, kořeněné víno je v něm zpěněné! Všem ničemům země z něho nalije, vypijí ho až do dna, k sedlině!</verse>
        <verse osisID='Ps.75.10'>Já se však budu navěky radovat, Bohu Jákobovu budu zpívat žalm: "Všem ničemům rohy usekám, spravedlivý ať své rohy pozvedá!"</verse>
      </chapter>
      <chapter osisID='Ps.76'>
        <verse osisID='Ps.76.1'>Pro předního zpěváka, na strunné nástroje. Zpívaný žalm Asafův.</verse>
        <verse osisID='Ps.76.2'>V Judsku se Bůh stal známým, v Izraeli své jméno oslavil.</verse>
        <verse osisID='Ps.76.3'>Sálem si za příbytek zvolil, na Sionu má své obydlí.</verse>
        <verse osisID='Ps.76.4'>Právě tam zlámal ohnivé šípy, válečné zbraně, meč i štít. séla</verse>
        <verse osisID='Ps.76.5'>Jak oslnivý jsi, jak vznešený na horách odvěkých!</verse>
        <verse osisID='Ps.76.6'>Obráni o kořist jsou i nejudatnější, usnuli spánkem posledním. Bezmocní byli všichni bojovníci, rukama pohnout nemohli.</verse>
        <verse osisID='Ps.76.7'>Bože Jákobův, když tys jim pohrozil, jezdec i s koněm do mrákot upadli!</verse>
        <verse osisID='Ps.76.8'>Jak hrozný jsi - ano ty - před tvojí tváří kdo obstojí, když hněvem zahoříš?</verse>
        <verse osisID='Ps.76.9'>Když z nebe vyhlašuješ svoje rozsudky, země vždy strachem oněmí.</verse>
        <verse osisID='Ps.76.10'>Když Bůh povstane, aby soudil, všechny ponížené v zemi zachrání! séla</verse>
        <verse osisID='Ps.76.11'>Slavit tě musí i lidský hněv a zbytkem hněvu se opášeš.</verse>
        <verse osisID='Ps.76.12'>Hospodinu, svému Bohu, sliby skládejte a plňte, vy všichni v okolí, dary Hroznému přineste! On přece vladařům bere dech, králové světa před ním děsí se!</verse>
      </chapter>
      <chapter osisID='Ps.77'>
        <verse osisID='Ps.77.1'>Pro předního zpěváka Jedutuna. Žalm Asafův.</verse>
        <verse osisID='Ps.77.2'>Hlas můj k Bohu zněl, když volal jsem, hlas můj k Bohu zněl, aby mě vyslyšel.</verse>
        <verse osisID='Ps.77.3'>Pána jsem hledal v den svého soužení, bez přestání jsem ruce vzpínal po nocích, má duše se nenechala utěšit.</verse>
        <verse osisID='Ps.77.4'>Na Boha vzpomínám, trápím se, při svém přemítání ztrácím dech! séla</verse>
        <verse osisID='Ps.77.5'>Oči zamhouřit nedals mi, rozrušen jsem, nemohu promluvit.</verse>
        <verse osisID='Ps.77.6'>Připomínám si dávné dny, časy, jež dávno minuly.</verse>
        <verse osisID='Ps.77.7'>Na své písně vzpomínám po nocích, v srdci přemítám a v duchu zpytuji:</verse>
        <verse osisID='Ps.77.8'>Copak už nadobro zavrhl Hospodin? Nebude přívětivý nikdy víc?</verse>
        <verse osisID='Ps.77.9'>Skončila jeho láska navždycky? Selhalo zaslíbení navěky?</verse>
        <verse osisID='Ps.77.10'>Copak Bůh zapomněl být laskavý? Hněvá se tak, že soucit potlačil? séla</verse>
        <verse osisID='Ps.77.11'>To je můj konec, říkám si, kdyby své pravici dal klesnout Nejvyšší!</verse>
        <verse osisID='Ps.77.12'>Budu však vzpomínat, co Hospodin učinil - ano, připomenu tvé dávné zázraky!</verse>
        <verse osisID='Ps.77.13'>O všem, co vykonals, přemýšlím, přemítám o tom, cos učinil.</verse>
        <verse osisID='Ps.77.14'>Tvá cesta, Bože, je cestou svatosti, kdo z bohů je veliký jako ty?</verse>
        <verse osisID='Ps.77.15'>Ty jsi ten Bůh, jenž koná zázraky, svou sílu zjevil jsi mezi národy!</verse>
        <verse osisID='Ps.77.16'>Svou paží vykoupil jsi svůj lid - Jákobovy a Josefovy potomky. séla</verse>
        <verse osisID='Ps.77.17'>Vody tě, Bože, viděly, vody tě viděly a hned se zachvěly, otřásly se i mořské hlubiny!</verse>
        <verse osisID='Ps.77.18'>Vody se proudem z mraků valily, nebesa zněla hřímáním, tvé střely všemi směry letěly!</verse>
        <verse osisID='Ps.77.19'>Tvým hromobitím zněla vichřice, blesky ozářily celý svět, země se třásla, chvěla se!</verse>
        <verse osisID='Ps.77.20'>Tvá cesta, Bože, vedla přes moře, tvá stezka přes vody mohutné. I když tvé šlépěje nešlo rozeznat, vedl jsi lid svůj, ovce své, rukou Mojžíše a Árona.</verse>
      </chapter>
      <chapter osisID='Ps.78'>
        <verse osisID='Ps.78.1'>Poučný žalm Asafův. Naslouchej, lide můj, mému učení, slov, která mluvím, všímej si.</verse>
        <verse osisID='Ps.78.2'>V podobenstvích k tobě promluvím, abych ti odhalil dávná tajemství.</verse>
        <verse osisID='Ps.78.3'>Slyšeli jsme a sami víme, co nám vyprávěli naši otcové.</verse>
        <verse osisID='Ps.78.4'>Jejich dětem to nezatajíme, dalšímu pokolení budem vyprávět o chvále Hospodinově, o jeho síle, o zázracích, jež učinil.</verse>
        <verse osisID='Ps.78.5'>Svědectví stvrdil Jákobovi, Izraeli svěřil učení, o kterém přikázal otcům našim, aby je předávali synům svým,</verse>
        <verse osisID='Ps.78.6'>aby je poznalo budoucí pokolení, i děti, jež se teprv narodí, aby zas učily svoje potomky:</verse>
        <verse osisID='Ps.78.7'>Ať v Bohu skládají svoji naději, ať nezapomínají, co učinil, a dodržují jeho příkazy!</verse>
        <verse osisID='Ps.78.8'>Ať nejsou jako jejich otcové, pokolení vzpurné a svéhlavé, pokolení se srdcem nestálým a s duchem Bohu nevěrným!</verse>
        <verse osisID='Ps.78.9'>Synové Efraimovi, zdatní lukostřelci, v den bitvy se dali na útěk.</verse>
        <verse osisID='Ps.78.10'>Nedodrželi smlouvu Boží, odmítli se řídit jeho Zákonem.</verse>
        <verse osisID='Ps.78.11'>Zapomněli na jeho mocné činy, na zázraky, jež jim projevil.</verse>
        <verse osisID='Ps.78.12'>Před jejich otci konal zázraky, v Egyptě, na poli soanském.</verse>
        <verse osisID='Ps.78.13'>Rozdělil moře, převedl je, vody postavil jako hromady.</verse>
        <verse osisID='Ps.78.14'>Oblakem svým je vodil ve dne, ohnivým světlem za nocí.</verse>
        <verse osisID='Ps.78.15'>Rozlomil skály v poušti, jak z hlubin bezedných dal jim pít.</verse>
        <verse osisID='Ps.78.16'>Ze skály nechal potoky proudit, jež v řeky rozvodnil.</verse>
        <verse osisID='Ps.78.17'>Oni však proti němu stále hřešili, na poušti Nejvyššího dráždili!</verse>
        <verse osisID='Ps.78.18'>Pokoušeli Boha v srdcích svých, podle své chuti pokrm žádali.</verse>
        <verse osisID='Ps.78.19'>Mluvili proti Bohu se slovy: "Copak Bůh prostře stůl na poušti?</verse>
        <verse osisID='Ps.78.20'>Udeřil sice do skály, mohutným potokem vody tryskaly - chleba nám ale dát jistě neumí, může snad svému lidu maso opatřit?"</verse>
        <verse osisID='Ps.78.21'>Hospodin slyšel to a hněval se, proti Jákobovi vzplanul plamenem, vykypěl hněvem na Izrael.</verse>
        <verse osisID='Ps.78.22'>Ačkoli Bohu nevěřili a nedoufali v jeho spasení,</verse>
        <verse osisID='Ps.78.23'>přesto dal příkaz oblakům shůry, otevřel nebeské průduchy.</verse>
        <verse osisID='Ps.78.24'>Skrápěl je manou, aby jedli, dal jim nebeské obilí!</verse>
        <verse osisID='Ps.78.25'>Lidé okusili andělský chleba, poslal jim jídla dosyta!</verse>
        <verse osisID='Ps.78.26'>Východní vítr na nebi vát nechal, vítr od jihu svou mocí hnal.</verse>
        <verse osisID='Ps.78.27'>Masem jak prachem zasypal je, množstvím ptáků, jako je písku u moře.</verse>
        <verse osisID='Ps.78.28'>Doprostřed tábora je nechal padat, na jejich stany kolem dokola.</verse>
        <verse osisID='Ps.78.29'>Jedli a hojně se nasytili, dal jim to, po čem bažili.</verse>
        <verse osisID='Ps.78.30'>Ještě svou lačnost ani neukojili, ještě měli jídlo v ústech svých,</verse>
        <verse osisID='Ps.78.31'>když Boží hněv vzkypěl proti nim! Pobil mezi nimi ty nejvypasenější, výkvět Izraele porazil!</verse>
        <verse osisID='Ps.78.32'>Oni však hřešili stůj co stůj a nevěřili jeho zázrakům.</verse>
        <verse osisID='Ps.78.33'>Proto své dny skončili v marnosti, když jejich léta zkrátil hrůzami.</verse>
        <verse osisID='Ps.78.34'>Když je však hubil, pilně ho hledali, vraceli se a Boha sháněli.</verse>
        <verse osisID='Ps.78.35'>Na Boha vzpomněli si, že býval jejich skála, jejich vykupitel že byl Bůh Nejvyšší.</verse>
        <verse osisID='Ps.78.36'>Pochlebování pak měli plná ústa a na jazyku lži.</verse>
        <verse osisID='Ps.78.37'>Upřímní k němu nebyli v srdci, jeho smlouvě byli nevěrní.</verse>
        <verse osisID='Ps.78.38'>On však byl soucitný - nezahladil je a jejich viny stále odpouštěl. Svůj hněv často odvracel od nich, všechnu svou zuřivost nechtěl probouzet.</verse>
        <verse osisID='Ps.78.39'>Pamatoval na to, že jsou smrtelní, vánek, jenž odvane a už se nevrátí.</verse>
        <verse osisID='Ps.78.40'>Kolikrát jen ho v poušti dráždili, jakou ho v pustině trápili bolestí!</verse>
        <verse osisID='Ps.78.41'>Znovu a znovu Boha pokoušeli, Svatého izraelského rmoutili!</verse>
        <verse osisID='Ps.78.42'>Na jeho sílu nepamatovali, na den, kdy je vykoupil ze soužení.</verse>
        <verse osisID='Ps.78.43'>Na den, kdy Egyptu dal svá znamení, na soanském poli když zázraky působil.</verse>
        <verse osisID='Ps.78.44'>Jejich řeky tehdy ve krev obrátil, ze svých potoků se napít nemohli!</verse>
        <verse osisID='Ps.78.45'>Mračno much poslal, aby je žraly, a také žáby, aby je hubily.</verse>
        <verse osisID='Ps.78.46'>Jejich úrodu housenkám vydal, plod jejich práce kobylkám.</verse>
        <verse osisID='Ps.78.47'>Kroupami jejich révu pobil, jejich fíkovníky zničil mráz.</verse>
        <verse osisID='Ps.78.48'>Na jejich stáda dopustil krupobití, na jejich dobytek palčivý žár.</verse>
        <verse osisID='Ps.78.49'>Planoucí hněv svůj poslal na ně, prchlivost, zlobu a soužení, anděly zkázy na ně dopustil!</verse>
        <verse osisID='Ps.78.50'>Otevřel průchod pro svůj hněv, před samou smrtí je nešetřil, morové ráně je všechny vystavil.</verse>
        <verse osisID='Ps.78.51'>V Egyptě pobil všechno prvorozené, ten výkvět mládí ve stanech Chamových.</verse>
        <verse osisID='Ps.78.52'>Svůj lid pak vyvedl tak jako ovce, jako stádo je v poušti provázel.</verse>
        <verse osisID='Ps.78.53'>Vodil je bezpečně, takže se neděsili, nad jejich nepřáteli se vody zavřely.</verse>
        <verse osisID='Ps.78.54'>Takto je dovedl až ke své svaté zemi, k hoře, již dobyl svojí pravicí.</verse>
        <verse osisID='Ps.78.55'>Pohany vyhnal před jejich tváří, losem jim rozdělil jejich dědictví, izraelské kmeny doma usídlil.</verse>
        <verse osisID='Ps.78.56'>Oni však Boha dráždili a pokoušeli, na svědectví Nejvyššího nedbali.</verse>
        <verse osisID='Ps.78.57'>Zrádně se odvrátili jako otcové jejich, tak jako křivý luk minuli cíl.</verse>
        <verse osisID='Ps.78.58'>Popouzeli ho svými výšinami, rozzuřili ho svými modlami!</verse>
        <verse osisID='Ps.78.59'>Bůh to vše slyšel a ve svém hněvu Izrael tehdy zcela zavrhl.</verse>
        <verse osisID='Ps.78.60'>Tehdy opustil svůj příbytek v Šílu, stan, v němž mezi lidmi přebýval.</verse>
        <verse osisID='Ps.78.61'>Do zajetí dal padnout svoji sílu, svou slávu nechal v rukou nepřátel.</verse>
        <verse osisID='Ps.78.62'>Svůj lid tehdy vydal napospas meči, na své dědictví se rozhořčil.</verse>
        <verse osisID='Ps.78.63'>Jejich mladíky pohltil oheň, jejich pannám nezazněly písně svatební.</verse>
        <verse osisID='Ps.78.64'>Jejich kněží tehdy padali mečem, jejich vdovy plakat nemohly.</verse>
        <verse osisID='Ps.78.65'>Tehdy Pán procitl tak jako ze snu, jako bojovník, jenž byl vínem rozjařen.</verse>
        <verse osisID='Ps.78.66'>Tehdy své nepřátele zasáhl vzadu, vydal je věčné pohaně!</verse>
        <verse osisID='Ps.78.67'>Zavrhl sice Josefův stan, Efraimův kmen si nevybral,</verse>
        <verse osisID='Ps.78.68'>Judův kmen ale vyvolil - horu Sion, kterou si oblíbil.</verse>
        <verse osisID='Ps.78.69'>Svatyni jako nebesa si tam postavil a jako země, již upevnil navěky.</verse>
        <verse osisID='Ps.78.70'>Vyvolil svého služebníka Davida, vzal ho od ovcí v ohradách.</verse>
        <verse osisID='Ps.78.71'>Povolal ho od ovcí s jehňaty, aby pásl Jákoba, jeho lid, totiž Izrael, jeho dědictví.</verse>
        <verse osisID='Ps.78.72'>On je pak pásl se srdcem oddaným, vodil je dovedností rukou svých.</verse>
      </chapter>
      <chapter osisID='Ps.79'>
        <verse osisID='Ps.79.1'>Žalm Asafův. Pohané vtrhli, Bože, do tvého dědictví, poskvrnili chrám tvé svatosti, Jeruzalém obrátili v sutiny!</verse>
        <verse osisID='Ps.79.2'>Mrtvoly tvých služebníků nechali ptákům, těla tvých věrných dali šelmám žrát.</verse>
        <verse osisID='Ps.79.3'>Jejich krev po Jeruzalémě lili jak vodu, nebylo nikoho, kdo by je pochoval.</verse>
        <verse osisID='Ps.79.4'>Potupě vydáni jsme u svých sousedů, pro smích a zábavu jsme všem dokola!</verse>
        <verse osisID='Ps.79.5'>Jak dlouho ještě, Hospodine? Budeš navěky rozzloben? Bude tvé horlení hořet plamenem?</verse>
        <verse osisID='Ps.79.6'>Vylij svůj hněv raději na pohany, kteří tě uznat nechtějí, vylij ho na ta království, jež jméno tvé nevzývají -</verse>
        <verse osisID='Ps.79.7'>za to, že Jákoba zhltali, že zpustošili jeho obydlí!</verse>
        <verse osisID='Ps.79.8'>Nevzpomínej na naše staré viny, pospěš k nám se svým soucitem - ach, jak hluboko klesli jsme!</verse>
        <verse osisID='Ps.79.9'>Pomoz nám, Bože naší spásy pro slavné jméno své, vysvoboď nás a odpusť naše hříchy pro jméno své!</verse>
        <verse osisID='Ps.79.10'>Proč mají říkat pohané: "Jejich Bůh? Kde je?" Ukaž pohanům před našima očima, že krev tvých služebníků bude pomstěna!</verse>
        <verse osisID='Ps.79.11'>Nářek zajatých kéž k tobě dospěje - odsouzené k smrti svou mocnou paží zachovej!</verse>
        <verse osisID='Ps.79.12'>Našim sousedům sedmkrát naplň klín urážkami, jimiž ti, Pane, spílali!</verse>
        <verse osisID='Ps.79.13'>My pak, tvůj lid, ovce, jež paseš, navždy tě oslavovat budeme. Na věky věků, stále dál tvé chvály chceme zvěstovat!</verse>
      </chapter>
      <chapter osisID='Ps.80'>
        <verse osisID='Ps.80.1'>Pro předního zpěváka, na nápěv "Lilie svědectví". Žalm Asafův.</verse>
        <verse osisID='Ps.80.2'>Pastýři Izraele, naslouchej, jenž vodíš Josefa jako ovce své, jenž trůníš na cherubech, zaskvěj se!</verse>
        <verse osisID='Ps.80.3'>Před Efraimem, Benjamínem a Manasesem probuď svoji moc, přispěj nám na pomoc!</verse>
        <verse osisID='Ps.80.4'>Bože, navrať nás, rozjasni nad námi svoji tvář, buď naše záchrana!</verse>
        <verse osisID='Ps.80.5'>Hospodine, Bože zástupů, jak dlouho budeš modlitby svého lidu s hněvem odmítat?</verse>
        <verse osisID='Ps.80.6'>Nakrmil jsi je chlebem pláče, kalich slz plný jsi jim vypít dal.</verse>
        <verse osisID='Ps.80.7'>U našich sousedů vydals nás potupě, každý náš nepřítel se nám vysmívá.</verse>
        <verse osisID='Ps.80.8'>Bože zástupů, navrať nás, rozjasni nad námi svoji tvář, buď naše záchrana!</verse>
        <verse osisID='Ps.80.9'>Z Egypta přenesl jsi vinné révoví, vyhnal jsi pohany, abys je zasadil.</verse>
        <verse osisID='Ps.80.10'>Místo jsi pro tu révu připravil, zarostla celou zem, vpustila kořeny.</verse>
        <verse osisID='Ps.80.11'>Vysoké hory přikryl její stín, ratolestmi zakryla cedry nejvyšší.</verse>
        <verse osisID='Ps.80.12'>Až k moři vyslala svoje výhonky, její větévky až k Eufratu dosáhly.</verse>
        <verse osisID='Ps.80.13'>Proč jen jsi rozbořil zídku té vinice, aby z ní každý kolemjdoucí trhat směl?</verse>
        <verse osisID='Ps.80.14'>Lesní kanci ji rozryli, polní zvířata ji spásají!</verse>
        <verse osisID='Ps.80.15'>Bože zástupů, navrať se, pohlédni z nebe, jen se podívej - o tuto révu se postarej!</verse>
        <verse osisID='Ps.80.16'>Réva, již sázela tvá pravice, ratolest, kterou sis pěstoval,</verse>
        <verse osisID='Ps.80.17'>posekána, spálena ohněm je, od tvého hněvu umírá.</verse>
        <verse osisID='Ps.80.18'>Kéž je tvá ruka nad mužem tvé pravice, nad lidským synem, jehož sis vychoval!</verse>
        <verse osisID='Ps.80.19'>Neopustíme tě už nikdy více; oživ nás, ať můžeme tvé jméno uctívat! Hospodine Bože zástupů, navrať nás, rozjasni nad námi svoji tvář, buď naše záchrana!</verse>
      </chapter>
      <chapter osisID='Ps.81'>
        <verse osisID='Ps.81.1'>Pro předního zpěváka, na gitejský nástroj. Žalm Asafův.</verse>
        <verse osisID='Ps.81.2'>Zpívejte Bohu, naší síle, k Bohu Jákobovu radostně volejte!</verse>
        <verse osisID='Ps.81.3'>Ať zazní hudba, zvučí tamburína, líbezná loutna i citera!</verse>
        <verse osisID='Ps.81.4'>Zatrubte na roh při novoluní, při úplňku, v den naší slavnosti!</verse>
        <verse osisID='Ps.81.5'>Tak zní ustanovení dané Izraeli, tak to rozhodl Bůh Jákobův.</verse>
        <verse osisID='Ps.81.6'>Na svědectví to uložil Josefovi, když vystoupil proti Egyptu. Slyším hlas mně dosud neznámý:</verse>
        <verse osisID='Ps.81.7'>"Já jsem tvá záda zbavil břemene a tvé ruce košů zednických.</verse>
        <verse osisID='Ps.81.8'>Volal jsi v soužení a zachránil jsem tě, vyslyšel jsem tě z mraků hromových, vyzkoušel jsem tě při vodách Meriby. séla</verse>
        <verse osisID='Ps.81.9'>Slyš, lide můj, zapřísahám tě, kéž bys mě, Izraeli, poslouchal!</verse>
        <verse osisID='Ps.81.10'>Nesmíš mít žádného jiného boha, cizímu bohu se neklaněj.</verse>
        <verse osisID='Ps.81.11'>Já jsem Hospodin, tvůj Bůh, který tě vyvedl ze země egyptské - naplním tvá ústa, jen co je otevřeš!</verse>
        <verse osisID='Ps.81.12'>Můj lid mě ale neposlouchal, Izrael se mi nepoddal.</verse>
        <verse osisID='Ps.81.13'>Vydal jsem je tedy jejich zarputilosti, aby se řídili tím, co si vymyslí.</verse>
        <verse osisID='Ps.81.14'>Kéž by mě můj lid raději poslouchal, kéž by byl Izrael mé cesty sledoval!</verse>
        <verse osisID='Ps.81.15'>Rychle bych býval jejich soupeře srazil, na jejich nepřátele bych ruku obrátil.</verse>
        <verse osisID='Ps.81.16'>Odpůrci Hospodina by se museli krčit, jejich osud by se navěky zpečetil. Svůj lid bych krmil tou nejlepší z pšenic, medem ze skály bych tě nasytil!"</verse>
      </chapter>
      <chapter osisID='Ps.82'>
        <verse osisID='Ps.82.1'>Žalm Asafův. Ve shromáždění mocných stanul Bůh, uprostřed "bohů" soud vynesl:</verse>
        <verse osisID='Ps.82.2'>"Jak dlouho budete soudit převráceně, jak dlouho budete na straně ničemů? séla</verse>
        <verse osisID='Ps.82.3'>Chudých a sirotků se zastávejte, nuzným a ubohým právo zjednejte!</verse>
        <verse osisID='Ps.82.4'>Chudého ubožáka vysvobozujte, dejte mu uniknout z ruky ničemů!</verse>
        <verse osisID='Ps.82.5'>Oni však nechápou, vůbec nerozumí, v temnotách stále tápají, bortí se všechny zemské základy!</verse>
        <verse osisID='Ps.82.6'>Ano, řekl jsem: Vy jste bohové, všichni jste Nejvyššího synové.</verse>
        <verse osisID='Ps.82.7'>Jakožto lidé ale zemřete, tak jako každý vůdce padnete!"</verse>
        <verse osisID='Ps.82.8'>Povstaň už, Bože, abys soudil zemi - vždyť tobě patří všechny národy!</verse>
      </chapter>
      <chapter osisID='Ps.83'>
        <verse osisID='Ps.83.1'>Zpívaný žalm Asafův.</verse>
        <verse osisID='Ps.83.2'>Bože, nezůstávej tiše, přeruš své mlčení, Bože, ze svého klidu probuď se!</verse>
        <verse osisID='Ps.83.3'>Pohleď, jak se tví nepřátelé bouří, ti, kdo tě nenávidí, hlavy zvedají.</verse>
        <verse osisID='Ps.83.4'>Proti tvému lidu spřádají tajné plány, radí se proti tvým nejdražším:</verse>
        <verse osisID='Ps.83.5'>Pojďte, říkají, ten národ vyhladíme, aby se zapomnělo na jméno Izrael!</verse>
        <verse osisID='Ps.83.6'>Jednomyslně se spolu uradili, do smlouvy proti tobě vstoupili:</verse>
        <verse osisID='Ps.83.7'>tábor Edomců spolu s Izmaelity, Hagrité spolu s Moábci,</verse>
        <verse osisID='Ps.83.8'>Gebal i Amon spolu s Amalekovci, Filištíni spolu s Týrskými,</verse>
        <verse osisID='Ps.83.9'>dokonce Asyřané spolčili se s nimi - stali se posilou pro syny Lotovy!séla</verse>
        <verse osisID='Ps.83.10'>Proveď jim to, co provedls Midiánu, Siserovi a Jabínovi u potoka Kíšonu.</verse>
        <verse osisID='Ps.83.11'>Rozprášeni byli tenkrát u En-doru, na zemi leželi jako hnůj!</verse>
        <verse osisID='Ps.83.12'>Jejich velmoži ať jsou jak Oreb a Zeeb, všechna jejich knížata jak Zebach a Calmuna,</verse>
        <verse osisID='Ps.83.13'>kteří si mysleli: "Budeme pány nad Božími příbytky!"</verse>
        <verse osisID='Ps.83.14'>Bože můj, dej, ať jsou jako chmýří, ať jsou jak stéblo větrem zmítané.</verse>
        <verse osisID='Ps.83.15'>Jako když oheň vypaluje lesy, jako když plamen hory sežehne,</verse>
        <verse osisID='Ps.83.16'>takto je stíhej svojí bouří, ať je vyděsí tvá vichřice!</verse>
        <verse osisID='Ps.83.17'>Jejich tvář naplň zahanbením, tvé jméno, Hospodine, aby hledali.</verse>
        <verse osisID='Ps.83.18'>Na věčné časy ať se stydí a děsí, samou hanbou ať zmírají. Tak aby poznali, že ty jediný, který máš jméno Hospodin, jsi nade vší zemí Nejvyšší!</verse>
      </chapter>
      <chapter osisID='Ps.84'>
        <verse osisID='Ps.84.1'>Pro předního zpěváka, na gitejský nástroj. Žalm synů Korachových.</verse>
        <verse osisID='Ps.84.2'>Hospodine zástupů, jak překrásně je ve tvém příbytku!</verse>
        <verse osisID='Ps.84.3'>Má duše dychtí, toužebně vyhlíží k Hospodinovým nádvořím. Mé srdce i tělo volají živému Bohu vstříc!</verse>
        <verse osisID='Ps.84.4'>Vždyť i ten vrabec domov má, hnízdo si našla vlaštovka, aby vyvedla svá mláďata - u tvých oltářů, Hospodine zástupů, Králi můj a Bože můj!</verse>
        <verse osisID='Ps.84.5'>Blaze těm, kdo ve tvém domě dlí, oslavovat tě budou navěky! séla</verse>
        <verse osisID='Ps.84.6'>Blaze tomu, kdo v tobě sílu nachází - v srdci je připraven na cestu vyrazit!</verse>
        <verse osisID='Ps.84.7'>Vyprahlým údolím když poutníci kráčejí, proměňují je v studnici a první déšť je požehnáním zahalí.</verse>
        <verse osisID='Ps.84.8'>Od síly k síle putují - před Bohem na Sionu se všichni ukáží!</verse>
        <verse osisID='Ps.84.9'>Hospodine, Bože zástupů, slyš mou modlitbu, popřej mi sluchu, Bože Jákobův! séla</verse>
        <verse osisID='Ps.84.10'>Štíte náš, Bože, pohlédni, svého pomazaného zahrň milostí!</verse>
        <verse osisID='Ps.84.11'>Jeden den ve tvých nádvořích je lepší než jinde na tisíc! V domě svého Boha chci postávat u prahu, než abych bydlel v příbytcích ničemů.</verse>
        <verse osisID='Ps.84.12'>Vždyť Hospodin Bůh je slunce i štít! Milost i slávu dává Hospodin, neupře žádné dobro upřímným. Hospodine zástupů, blaze člověku, jenž v tobě skládá důvěru!</verse>
      </chapter>
      <chapter osisID='Ps.85'>
        <verse osisID='Ps.85.1'>Pro předního zpěváka. Žalm synů Korachových.</verse>
        <verse osisID='Ps.85.2'>Své zemi jsi, Hospodine, přízeň projevil, Jákoba přivedl jsi zpátky z vyhnanství.</verse>
        <verse osisID='Ps.85.3'>Viny jsi zbavil svůj vlastní lid, všechny hříchy jsi mu odpustil. séla</verse>
        <verse osisID='Ps.85.4'>Všechen svůj hněv jsi odvrátil, plamen svého hněvu jsi uhasil.</verse>
        <verse osisID='Ps.85.5'>Bože naší spásy, vrať se k nám, přestaň nevražit proti nám!</verse>
        <verse osisID='Ps.85.6'>To budeš navěky rozhněván? Rozlícen zůstaneš napořád?</verse>
        <verse osisID='Ps.85.7'>Nechceš nám znovu život darovat, aby se tvůj lid z tebe radoval?</verse>
        <verse osisID='Ps.85.8'>Projev nám, Hospodine, lásku svou, obdaruj nás svou záchranou!</verse>
        <verse osisID='Ps.85.9'>Poslechnu, co říká Bůh, Hospodin (on slibuje pokoj svému lidu, věrným svým): "Jen ať se nevracejí k svému bláznovství!"</verse>
        <verse osisID='Ps.85.10'>Jeho spása je blízko těm, kdo jej ctí, v naší zemi se sláva zabydlí!</verse>
        <verse osisID='Ps.85.11'>Láska a pravda se spolu setkají, spravedlnost a pokoj se políbí.</verse>
        <verse osisID='Ps.85.12'>Pravda ze země vyraší, spravedlnost k nám z nebe zamíří!</verse>
        <verse osisID='Ps.85.13'>Hospodin sám nás štěstím obdaří a naše země hojně urodí. Spravedlnost před ním poběží, připraví cestu jeho šlépějím!</verse>
      </chapter>
      <chapter osisID='Ps.86'>
        <verse osisID='Ps.86.1'>Modlitba Davidova. Slyš mě, Hospodine, a odpověz, vždyť jsem tak nuzný a ubohý!</verse>
        <verse osisID='Ps.86.2'>Naživu mě prosím zachovej, vždyť jsem ti oddaný! Svému služebníku spásu dej - Bože můj, jsi mou nadějí!</verse>
        <verse osisID='Ps.86.3'>Smiluj se nade mnou, Hospodine, vždyť k tobě volám celý den!</verse>
        <verse osisID='Ps.86.4'>Svého služebníka naplň radostí, vždyť k tobě, Pane, svou duši povznáším.</verse>
        <verse osisID='Ps.86.5'>Ty přece, Pane, jsi dobrý a soucitný, velice miluješ ty, kdo tě vzývají!</verse>
        <verse osisID='Ps.86.6'>Moji modlitbu, Hospodine, slyš, mých proseb všímej si.</verse>
        <verse osisID='Ps.86.7'>Vzývám tě v den svého soužení, neboť mi odpovíš.</verse>
        <verse osisID='Ps.86.8'>Žádný bůh není, Pane, jako ty, tvým skutkům není podobných!</verse>
        <verse osisID='Ps.86.9'>Všechny národy, kterés učinil, přijdou se tobě poklonit, tvé jméno, Pane, oslaví!</verse>
        <verse osisID='Ps.86.10'>Vždyť ty jsi veliký, činíš zázraky, jediný Bůh jsi ty!</verse>
        <verse osisID='Ps.86.11'>Svou cestu, Hospodine, ukaž mi, abych se držel tvé věrnosti. Mé srdce ať se soustředí, abych tvé jméno ctil!</verse>
        <verse osisID='Ps.86.12'>Chválím tě, Pane Bože, celým srdcem svým, tvé jméno chci slavit navěky!</verse>
        <verse osisID='Ps.86.13'>Vždyť ty mě miluješ láskou největší, zachránil jsi mě z hloubky záhrobí!</verse>
        <verse osisID='Ps.86.14'>Nadutci povstali, Bože, proti mně, tlupa násilníků pase po mém životě - ti, kdo tě nestavějí před sebe!</verse>
        <verse osisID='Ps.86.15'>Ty ale, Pane, jsi Bůh milostivý a soucitný, nesmírně trpělivý, velmi věrný a laskavý.</verse>
        <verse osisID='Ps.86.16'>Pohlédni na mě, smiluj se prosím, svého služebníka posilni, synu své služebnice daruj spasení!</verse>
        <verse osisID='Ps.86.17'>Dej mi znamení své dobroty, aby se moji nepřátelé stydět museli, až uvidí, že jsi byl mou pomocí a že ty, Hospodine, jsi mě potěšil!</verse>
      </chapter>
      <chapter osisID='Ps.87'>
        <verse osisID='Ps.87.1'>Zpívaný žalm synů Korachových. Na svatých horách založil Hospodin</verse>
        <verse osisID='Ps.87.2'>brány sionské, které miluje nad všechny Jákobovy příbytky.</verse>
        <verse osisID='Ps.87.3'>Jak slavné věci o tobě říkají, město Boží! séla</verse>
        <verse osisID='Ps.87.4'>"Egypt a Babylon budu uvádět jako ty, kdo mě poznali; právě tak Filištíny, Týrské i Habešské - každý z nich se tu narodil!"</verse>
        <verse osisID='Ps.87.5'>O Sionu se pak prohlásí: "Ten i ten se v něm narodil. Kéž jej posílí sám Nejvyšší!"</verse>
        <verse osisID='Ps.87.6'>Hospodin zapíše, až sečte národy: "I tenhle se tu narodil." séla</verse>
        <verse osisID='Ps.87.7'>Ať proto zpěváci při tanci zpívají: "Všechno mé z tebe pramení!"</verse>
      </chapter>
      <chapter osisID='Ps.88'>
        <verse osisID='Ps.88.1'>Zpívaný žalm synů Korachových. Pro předního zpěváka, k tanci.Poučná píseň Hemana Ezrachejského.</verse>
        <verse osisID='Ps.88.2'>Hospodine, Bože mé spásy, ve dne i v noci před tebou běduji.</verse>
        <verse osisID='Ps.88.3'>Kéž moje modlitba dospěje k tvé tváři, nakloň své ucho k mému úpění!</verse>
        <verse osisID='Ps.88.4'>Duši mám plnou trápení, můj život se k hrobu nachýlil.</verse>
        <verse osisID='Ps.88.5'>Už patřím k těm, kdo do jámy klesají, jsem jako bojovník síly zbavený!</verse>
        <verse osisID='Ps.88.6'>Zanechali mě mezi mrtvými, jsem jako mrtvoly v hrobě ležící, na něž si nevzpomeneš nikdy víc - od tvojí ruky jsou vzdáleni!</verse>
        <verse osisID='Ps.88.7'>Shodils mě do jámy nejhlubší, do nejtemnější propasti.</verse>
        <verse osisID='Ps.88.8'>Dolehlo na mě tvé zuření, svými vlnami jsi mě porazil! séla</verse>
        <verse osisID='Ps.88.9'>Přátele ode mě zahnal jsi, způsobils, že si mě oškliví. Nemohu uniknout ze svého sevření,</verse>
        <verse osisID='Ps.88.10'>oči mi hasnou trápením! Volám tě, Hospodine, každý den, k tobě vztahuji ruce své.</verse>
        <verse osisID='Ps.88.11'>Budeš snad konat divy pro mrtvé? Zvednou se stíny ke tvé oslavě? séla</verse>
        <verse osisID='Ps.88.12'>Bude se o tvé lásce mluvit ve hrobě a o tvé věrnosti v záhubě?</verse>
        <verse osisID='Ps.88.13'>Copak se ukáže tvůj zázrak v temnotě a tvá spravedlnost v zemi bez vzpomínek?</verse>
        <verse osisID='Ps.88.14'>Já však, Hospodine, k tobě hlas pozvedám, naproti jde ti má ranní modlitba.</verse>
        <verse osisID='Ps.88.15'>Proč jen mě, Hospodine, odmítáš, proč skrýváš přede mnou svoji tvář?</verse>
        <verse osisID='Ps.88.16'>Ztrápený jsem, umírám od mládí; snáším tvé hrůzy, jsem bezradný.</verse>
        <verse osisID='Ps.88.17'>Tvůj prudký hněv se přese mě valí, zdrcen jsem tvými hrůzami!</verse>
        <verse osisID='Ps.88.18'>Pořád mě obkličují jako voda, zaplavují mě ze všech stran. Přátele i známé jsi ode mě zahnal, mým společníkem je temnota!</verse>
      </chapter>
      <chapter osisID='Ps.89'>
        <verse osisID='Ps.89.1'>Poučný žalm Etana Ezrachejského.</verse>
        <verse osisID='Ps.89.2'>Hospodine, o tvé lásce chci zpívat napořád, navěky chci svými ústy tvou věrnost zvěstovat!</verse>
        <verse osisID='Ps.89.3'>Tvrdím, že tvá láska má věčné základy, nebesa jsou potvrzením tvé věrnosti!</verse>
        <verse osisID='Ps.89.4'>Ty přece řekl jsi: "Se svým vyvoleným vstupuji do smlouvy, svému služebníku Davidovi slibuji:</verse>
        <verse osisID='Ps.89.5'>Tvé potomstvo ustanovím navěky, po všechna pokolení tvůj trůn upevním." séla</verse>
        <verse osisID='Ps.89.6'>Nebesa, Hospodine, slaví tvé zázraky, shromáždění svatých tvou věrnost velebí.</verse>
        <verse osisID='Ps.89.7'>Rovná se Hospodinu někdo v oblacích? Kdo z Božích synů je jako Hospodin?</verse>
        <verse osisID='Ps.89.8'>Velikou bázeň Bůh v radě svatých vzbuzuje, je mnohem hroznější než všichni kolem něj.</verse>
        <verse osisID='Ps.89.9'>Hospodine Bože zástupů, kdo je jako ty - mocný Hospodin? Za všech okolností věrný jsi!</verse>
        <verse osisID='Ps.89.10'>Ty sám jsi vládcem nad mořem bouřícím, vzedmutí jeho vln dovedeš ukrotit.</verse>
        <verse osisID='Ps.89.11'>Ty jsi netvora jak mrtvolu rozdrtil, svou mocnou paží jsi soky rozptýlil.</verse>
        <verse osisID='Ps.89.12'>Nebe i země tobě náleží, svět se vším, co je v něm, ty jsi založil.</verse>
        <verse osisID='Ps.89.13'>Sever i jih - stvořil jsi obojí, Tábor i Hermon v tvém jménu jásají.</verse>
        <verse osisID='Ps.89.14'>Mocná je paže tvá, silná ruka tvá, pravice tvá se pozvedá.</verse>
        <verse osisID='Ps.89.15'>Právo a spravedlnost jsou tvého trůnu opora, láska a věrnost předchází tvoji tvář!</verse>
        <verse osisID='Ps.89.16'>Blaze národu, jenž umí Hospodina velebit; ve světle tvé tváře takoví smějí žít.</verse>
        <verse osisID='Ps.89.17'>Ve tvém jménu radují se celé dny, tvá spravedlnost jim dává vítězství.</verse>
        <verse osisID='Ps.89.18'>Sláva jejich síly jsi přece ty sám, díky tvé milosti se náš roh pozvedá.</verse>
        <verse osisID='Ps.89.19'>Hospodinu patří naše pavéza, Svatému izraelskému náš král!</verse>
        <verse osisID='Ps.89.20'>Ve vidění jsi kdysi promluvil, tehdy jsi řekl věrným svým: "Hrdinovi jsem pomoc udělil, vybraného z lidu jsem vyvýšil.</verse>
        <verse osisID='Ps.89.21'>Našel jsem svého služebníka Davida, svým svatým olejem jsem ho pomazal.</verse>
        <verse osisID='Ps.89.22'>Má ruka jej bude podpírat, má paže mu bude síly dodávat.</verse>
        <verse osisID='Ps.89.23'>Nebude jej moci vydírat nepřítel, nebude přemožen žádným zlosynem.</verse>
        <verse osisID='Ps.89.24'>Jeho protivníky před ním rozdrtím, ty, kdo jej nenávidí, porazím.</verse>
        <verse osisID='Ps.89.25'>Má věrnost a láska bude s ním, jeho roh se v mém jménu vyvýší.</verse>
        <verse osisID='Ps.89.26'>Jeho ruku vložím na moře, na řekách spočine jeho pravice.</verse>
        <verse osisID='Ps.89.27'>‚Ty jsi můj Otec' - tak mě osloví - ‚ty jsi můj Bůh, skála mé záchrany!'</verse>
        <verse osisID='Ps.89.28'>A tak jej prvorozeným učiním, nejvyšším bude z králů na zemi.</verse>
        <verse osisID='Ps.89.29'>Svou lásku k němu zachovám navěky, má smlouva s ním se nikdy nezmění.</verse>
        <verse osisID='Ps.89.30'>Jeho potomstvo ustavím navždycky, dokud potrvá nebe, jeho trůn obstojí.</verse>
        <verse osisID='Ps.89.31'>Jeho synové když však můj Zákon opustí a nebudou se řídit mými pravidly,</verse>
        <verse osisID='Ps.89.32'>má ustanovení jestliže poruší a nedodrží mé příkazy -</verse>
        <verse osisID='Ps.89.33'>holí potrestám jejich poklesky a jejich provinění ranami.</verse>
        <verse osisID='Ps.89.34'>Svou lásku však od něj neodvrátím, svou vlastní věrnost nezradím,</verse>
        <verse osisID='Ps.89.35'>svou smlouvu nikdy neporuším, co vyšlo z mých úst, to nezměním!</verse>
        <verse osisID='Ps.89.36'>Jednou jsem ve své svatosti přísahal - copak bych zklamal Davida?</verse>
        <verse osisID='Ps.89.37'>Jeho potomstvo navěky potrvá, jeho trůn přede mnou bude jak slunce stát,</verse>
        <verse osisID='Ps.89.38'>bude jak měsíc upevněn navěky - ten věrný svědek v oblacích!" séla</verse>
        <verse osisID='Ps.89.39'>Teď jsi jej ale zavrhl, zapudil, na svého pomazaného ses rozzuřil.</verse>
        <verse osisID='Ps.89.40'>Smlouvu se svým služebníkem zrušil jsi, jeho korunu jsi na zem zahodil.</verse>
        <verse osisID='Ps.89.41'>Všechny jeho hradby jsi prolomil, jeho opevnění jsi rozbořil.</verse>
        <verse osisID='Ps.89.42'>Všichni kolemjdoucí jej drancují, svým sousedům je vydán k tupení!</verse>
        <verse osisID='Ps.89.43'>Zvedl jsi pravici jeho nepřátel, rozveselil jsi všechny jeho soupeře.</verse>
        <verse osisID='Ps.89.44'>Ostří jeho meče jsi otupil, nechtěls ho v boji podepřít.</verse>
        <verse osisID='Ps.89.45'>Jeho nádheře jsi konec učinil, jeho trůn jsi k zemi povalil.</verse>
        <verse osisID='Ps.89.46'>Dny jeho mládí jsi ukrátil, zahalil jsi ho pláštěm ostudy! séla</verse>
        <verse osisID='Ps.89.47'>Jak dlouho se, Hospodine, budeš ukrývat? Napořád? Musí tvá zuřivost jak oheň plát?</verse>
        <verse osisID='Ps.89.48'>Jak krátký je můj život - vzpomeň si! K jaké marnosti lidstvo stvořil jsi?</verse>
        <verse osisID='Ps.89.49'>Kdo může žít, smrt nikdy nespatřit? Kdo zachrání svůj život z moci podsvětí? séla</verse>
        <verse osisID='Ps.89.50'>Kam se tvá první láska, Pane, poděla? Na svoji věrnost jsi Davidovi přísahal!</verse>
        <verse osisID='Ps.89.51'>Pamatuj, Pane, jak je tvůj služebník pohrdán! Urážky všech těch národů mi padly do klína!</verse>
        <verse osisID='Ps.89.52'>Jak jen se, Hospodine, tví nepřátelé rouhali! Tvému pomazanému se rouhali a jeho šlépějím! Hospodin ať je požehnán navěky! Amen! Amen!</verse>
      </chapter>
      <chapter osisID='Ps.90'>
        <verse osisID='Ps.90.1'>Modlitba Božího muže Mojžíše. Po všechny věky jsi, Pane, byl vždy naším domovem.</verse>
        <verse osisID='Ps.90.2'>Dřív než se hory zrodily, dřív než jsi zplodil zem a svět, od věků navěky Bůh jsi ty!</verse>
        <verse osisID='Ps.90.3'>Obracíš člověka zpátky v prach, pravíš: "Vraťte se, smrtelníci, zpět!"</verse>
        <verse osisID='Ps.90.4'>Před tebou přece tisíc let uplyne jako včerejšek, jak noční hodina!</verse>
        <verse osisID='Ps.90.5'>Spláchneš je - jsou pouhý sen, tráva, jež zítra pomine:</verse>
        <verse osisID='Ps.90.6'>ráno roste a rozkvétá, večer skosena usychá!</verse>
        <verse osisID='Ps.90.7'>Pro tvé rozlícení hyneme, tvé zuřivosti se děsíme.</verse>
        <verse osisID='Ps.90.8'>Naše viny totiž kladeš před sebe, naše tajnosti na světlo tváře své.</verse>
        <verse osisID='Ps.90.9'>Naše dny míjejí v hněvu tvém, svá léta končíme s povzdechem.</verse>
        <verse osisID='Ps.90.10'>Celý náš život trvá sedmdesát let anebo osmdesát, jsme-li při síle. Většina z nich jsou dřina a potíže, náhle je konec - a pryč letíme!</verse>
        <verse osisID='Ps.90.11'>Sílu tvého hněvu kdo ale zná, před tvou zuřivostí kdo bázeň má?</verse>
        <verse osisID='Ps.90.12'>Nauč nás počítat naše dny, abychom v srdci zmoudřeli!</verse>
        <verse osisID='Ps.90.13'>Navrať se, Hospodine - jak dlouho ještě? Nad svými služebníky smiluj se!</verse>
        <verse osisID='Ps.90.14'>Hned za svítání svou láskou nasyť nás, štěstím ať zpíváme do konce života!</verse>
        <verse osisID='Ps.90.15'>Naše radost ať trvá jak dřívější soužení, jako ta léta, kdy jsme žili v neštěstí.</verse>
        <verse osisID='Ps.90.16'>Tvým služebníkům ať je zjevné dílo tvé, jejich děti ať se kochají v tvé nádheře!</verse>
        <verse osisID='Ps.90.17'>Vlídnost našeho Pána Boha ať s námi zůstává, dílo našich rukou ať mezi námi rozkvétá, dílo našich rukou ať rozkvétá!</verse>
      </chapter>
      <chapter osisID='Ps.91'>
        <verse osisID='Ps.91.1'>Ve skrýši Nejvyššího kdo přebývá, ve stínu Všemohoucího bude spočívat.</verse>
        <verse osisID='Ps.91.2'>Hospodinu řeknu: "Jsi mé útočiště, můj hrad, můj Bůh, na něhož spoléhám!"</verse>
        <verse osisID='Ps.91.3'>Jistě tě vysvobodí z lovcovy pasti, z morové rány nejprudší.</verse>
        <verse osisID='Ps.91.4'>Přikryje tě svými perutěmi, pod jeho křídly najdeš bezpečí, štít jeho věrnosti tě obklopí!</verse>
        <verse osisID='Ps.91.5'>Nezalekneš se noční hrůzy ani střel, jež ve dne létají,</verse>
        <verse osisID='Ps.91.6'>morové nákazy, jež tmou se plíží, ani zhoubné rány v čase poledním.</verse>
        <verse osisID='Ps.91.7'>Po tvém boku jich padne tisíc a deset tisíců po tvé pravici, tebe to ale nechá být.</verse>
        <verse osisID='Ps.91.8'>Pouze to spatříš na vlastní oči, uvidíš odplatu ničemných!</verse>
        <verse osisID='Ps.91.9'>Když Hospodinu řekneš: "Jsi mé útočiště," Nejvyššího když zvolíš za svůj příbytek,</verse>
        <verse osisID='Ps.91.10'>žádné neštěstí se ti nepřihodí, rána se vyhne tvému obydlí.</verse>
        <verse osisID='Ps.91.11'>Vždyť kvůli tobě pověřil anděly, na všech tvých cestách aby tě chránili,</verse>
        <verse osisID='Ps.91.12'>na rukou aby tě nosili, nohu o kámen aby sis nezranil.</verse>
        <verse osisID='Ps.91.13'>Přes lvici i zmiji půjdeš dál, lva i baziliška pošlapáš!</verse>
        <verse osisID='Ps.91.14'>"Přilnul ke mně, a tak ho zachráním, poznal mé jméno a já ho vyvýším.</verse>
        <verse osisID='Ps.91.15'>Bude mě volat a já mu odpovím, v dobách soužení budu s ním, vysvobodím jej a oslavím.</verse>
        <verse osisID='Ps.91.16'>Dlouhým životem ho nasytím - ukážu mu své spasení!"</verse>
      </chapter>
      <chapter osisID='Ps.92'>
        <verse osisID='Ps.92.1'>Zpívaný žalm pro sobotní den.</verse>
        <verse osisID='Ps.92.2'>Krásné je Hospodina velebit, tvé jméno opěvovat, Nejvyšší!</verse>
        <verse osisID='Ps.92.3'>Vyprávět o tvé lásce za svítání, o tvé věrnosti zpívat za nocí</verse>
        <verse osisID='Ps.92.4'>při loutně s deseti strunami, za doprovodu citery.</verse>
        <verse osisID='Ps.92.5'>Svými skutky jsi mě, Pane, obšťastnil, proto chci zpívat o díle rukou tvých.</verse>
        <verse osisID='Ps.92.6'>Jak veliké jsou, Hospodine, skutky tvé, jak jsou tvé záměry velmi hluboké!</verse>
        <verse osisID='Ps.92.7'>Tupý člověk o tom neví nic, omezenec vůbec netuší,</verse>
        <verse osisID='Ps.92.8'>že jako tráva rostou ničemní a všichni zločinci že vzkvétají, aby vyhlazeni byli navždycky.</verse>
        <verse osisID='Ps.92.9'>Ty však, Hospodine, jsi vyvýšen navěky!</verse>
        <verse osisID='Ps.92.10'>Jistěže, Hospodine, nepřátelé tví, jistěže nepřátelé tví budou zničeni: rozprášeni budou všichni zločinci!</verse>
        <verse osisID='Ps.92.11'>Můj roh však pozvedneš jako roh buvolí, čerstvým olejem mě pokropíš.</verse>
        <verse osisID='Ps.92.12'>Uvidím pád těch, kdo mě špehují, o zkáze bídáků, kteří mě napadají, uslyším!</verse>
        <verse osisID='Ps.92.13'>Spravedlivý ale jak palma pokvete, jak cedr v Libanonu poroste.</verse>
        <verse osisID='Ps.92.14'>V Hospodinově domě kdo jsou vsazeni, v nádvořích našeho Boha vzkvétají.</verse>
        <verse osisID='Ps.92.15'>Ovoce ponesou ještě ve stáří, čerství zůstanou a plní sil. Zvěstovat budou Hospodinovu poctivost - on je má Skála, je každé křivdy prost!</verse>
      </chapter>
      <chapter osisID='Ps.93'>
        <verse osisID='Ps.93.1'>Hospodin kraluje, oblék se v majestát, oblék se Hospodin, silou se přepásal! Pevně je postaven svět, aby se neotřásl,</verse>
        <verse osisID='Ps.93.2'>tvůj trůn byl založen dříve než čas - od věčnosti jsi ty sám!</verse>
        <verse osisID='Ps.93.3'>Zvedají řeky, Hospodine, zvedají řeky svůj hlas, zvedají řeky vlnobití svá!</verse>
        <verse osisID='Ps.93.4'>Nad hřmění proudů mohutných, nad moře mocné bouření mnohem mocnější je Hospodin!</verse>
        <verse osisID='Ps.93.5'>Zcela spolehlivá jsou tvá svědectví, tvému domu svatost náleží, Hospodine, navždycky!</verse>
      </chapter>
      <chapter osisID='Ps.94'>
        <verse osisID='Ps.94.1'>Bože pomsty, Hospodine, Bože pomsty, zaskvěj se.</verse>
        <verse osisID='Ps.94.2'>Soudce vší země, povstaň již, dej pyšným, co si zaslouží!</verse>
        <verse osisID='Ps.94.3'>Jak dlouho, Hospodine, ničemní, jak dlouho ničemní budou vítězit?</verse>
        <verse osisID='Ps.94.4'>Chrlí jen pýchu, kdykoli promluví, všichni ti zločinci se honosí.</verse>
        <verse osisID='Ps.94.5'>Tvůj lid, Hospodine, deptají, utlačují tvé dědictví.</verse>
        <verse osisID='Ps.94.6'>Mordují vdovy a příchozí, vraždí sirotky!</verse>
        <verse osisID='Ps.94.7'>Říkají: "Hospodin to přece nevidí, Bůh Jákobův se to nedozví!"</verse>
        <verse osisID='Ps.94.8'>Pochopte to, vy tupci největší, kdy rozum dostanete, hlupáci?</verse>
        <verse osisID='Ps.94.9'>Ten, který stvořil ucho - copak neslyší? Ten, kdo zformoval oko - copak nevidí?</verse>
        <verse osisID='Ps.94.10'>Ten, který trestá národy - copak nesoudí? Učiteli lidstva snad chybí vědění?</verse>
        <verse osisID='Ps.94.11'>Hospodin zná lidské úmysly - neznamenají vůbec nic!</verse>
        <verse osisID='Ps.94.12'>Blaze člověku, jehož, Hospodine, káráš, člověku, jehož učíš ze svého Zákona.</verse>
        <verse osisID='Ps.94.13'>Dáváš mu odpočinout od zlých dnů, než bude vykopána jáma ničemům.</verse>
        <verse osisID='Ps.94.14'>Hospodin přece nenechá svůj lid, nikdy neopustí své dědictví!</verse>
        <verse osisID='Ps.94.15'>Ke spravedlivým se právo navrátí, všichni poctiví dojdou odplaty.</verse>
        <verse osisID='Ps.94.16'>Kdo se mě zastane proti bídákům? Kdo se mnou postaví se proti zlosynům?</verse>
        <verse osisID='Ps.94.17'>Kdyby mi býval nepomohl Hospodin, zakrátko bydlel bych v říši mlčení!</verse>
        <verse osisID='Ps.94.18'>Už jsem si řekl: "Má noha poklesá," tvá láska, Hospodine, mě ale držela!</verse>
        <verse osisID='Ps.94.19'>Když nitro měl jsem plné úzkostí, tvé utěšení mi bylo rozkoší!</verse>
        <verse osisID='Ps.94.20'>Spojí se s tebou vládci zločinní? Ti, kteří proti právu plodí trápení?</verse>
        <verse osisID='Ps.94.21'>Takoví spravedlivého berou útokem, na smrt odsuzují nevinné!</verse>
        <verse osisID='Ps.94.22'>Hospodin je však mou pevností, můj Bůh je skalou, v níž se ukryji.</verse>
        <verse osisID='Ps.94.23'>On jejich zvrácenost na ně obrátí, jejich vlastní špatností je vyhladí, Hospodin, náš Bůh, je vyhladí!</verse>
      </chapter>
      <chapter osisID='Ps.95'>
        <verse osisID='Ps.95.1'>Pojďte, zpívejme Hospodinu s radostí, jásejme Skále naší záchrany!</verse>
        <verse osisID='Ps.95.2'>Do jeho přítomnosti vstupme s vděčností, hlasitými žalmy ho pojďme oslavit!</verse>
        <verse osisID='Ps.95.3'>Veliký Bůh je Hospodin přece, veliký Král nad všemi bohy.</verse>
        <verse osisID='Ps.95.4'>V jeho rukou jsou základy země, jemu náleží horské vrcholy.</verse>
        <verse osisID='Ps.95.5'>Patří mu moře, vždyť učinil je, i souš jeho ruce stvořily!</verse>
        <verse osisID='Ps.95.6'>Pojďte a klaňme se, před ním padněme, Hospodin je náš Tvůrce, před ním klekněme!</verse>
        <verse osisID='Ps.95.7'>On je náš Bůh, my lid, jejž on pase, ovce, o které on sám pečuje. Dnes, když ho uslyšíte mluvit,</verse>
        <verse osisID='Ps.95.8'>nebuďte zatvrzelí jako při vzpouře, jako v den pokušení tehdy na poušti,</verse>
        <verse osisID='Ps.95.9'>když mě pokoušeli vaši otcové. Zkusili mě a viděli, co umím,</verse>
        <verse osisID='Ps.95.10'>to pokolení jsem si hnusil po čtyřicet let, až jsem si řekl: "Ten lid má pobloudilé srdce, mé cesty vůbec neznají!"</verse>
        <verse osisID='Ps.95.11'>Rozhněván jsem tenkrát odpřisáhl: "Do mého odpočinku nikdy nevkročí!"</verse>
      </chapter>
      <chapter osisID='Ps.96'>
        <verse osisID='Ps.96.1'>Zpívejte Hospodinu novou píseň, zpívej Hospodinu, celá zem!</verse>
        <verse osisID='Ps.96.2'>Zpívejte Hospodinu, jeho jméno chvalte, jeho spásu zvěstujte den co den.</verse>
        <verse osisID='Ps.96.3'>O jeho slávě národům vyprávějte, o jeho divech řekněte lidem všem!</verse>
        <verse osisID='Ps.96.4'>Veliký je Hospodin, vší chvály hodný, nad všechny bohy ohromný.</verse>
        <verse osisID='Ps.96.5'>Bohové národů jsou samé modly, Hospodin ale stvořil nebesa.</verse>
        <verse osisID='Ps.96.6'>Sláva a nádhera je v jeho přítomnosti, v jeho svatyni je síla a nádhera.</verse>
        <verse osisID='Ps.96.7'>Vzdejte Hospodinu, lidské plémě, vzdejte Hospodinu slávu a moc!</verse>
        <verse osisID='Ps.96.8'>Vzdejte Hospodinu slávu, jež náleží mu, do jeho nádvoří s dary předstupte.</verse>
        <verse osisID='Ps.96.9'>Klaňte se Hospodinu v jeho svaté kráse, před ním se rozechvěj, celá zem!</verse>
        <verse osisID='Ps.96.10'>Národům řekněte: "Hospodin kraluje!" Pevně je postaven svět, nic jím neotřese; on bude soudit lidi poctivě!</verse>
        <verse osisID='Ps.96.11'>Jásejte, nebesa, země ať raduje se, moře ať burácí se vším, co je v něm!</verse>
        <verse osisID='Ps.96.12'>Celý světa kraj ať se veselí, ať zvučí všechno lesní stromoví</verse>
        <verse osisID='Ps.96.13'>před Hospodinem, který přichází: "Přichází, aby soudil zem! On bude spravedlivě soudit svět, národy bude soudit v pravdě své!"</verse>
      </chapter>
      <chapter osisID='Ps.97'>
        <verse osisID='Ps.97.1'>Hospodin kraluje, raduj se, země, množství ostrovů ať zajásá!</verse>
        <verse osisID='Ps.97.2'>Hustý mrak jej obklopuje, právo a spravedlnost jeho trůn podpírá.</verse>
        <verse osisID='Ps.97.3'>Předchází jej prudký plamen, spaluje protivníky kolem dokola!</verse>
        <verse osisID='Ps.97.4'>Světu svítí jeho blesky, zem to vidí, chvěje se!</verse>
        <verse osisID='Ps.97.5'>Hory jak vosk před Hospodinem tají, před Pánem země veškeré.</verse>
        <verse osisID='Ps.97.6'>Nebesa vyprávějí o jeho spravedlnosti, na jeho slávu hledí všechny národy.</verse>
        <verse osisID='Ps.97.7'>Hanba všem, kdo uctívají bůžky, těm, kdo se chlubí svými modlami - všichni bohové se před ním sklánějí!</verse>
        <verse osisID='Ps.97.8'>Sion se veselí, když to slyší, judské osady se radují, Hospodine, díky soudům tvým!</verse>
        <verse osisID='Ps.97.9'>Vždyť ty, Hospodine, jsi nad vší zemí Nejvyšší, nad všemi bohy jsi velmi vznešený!</verse>
        <verse osisID='Ps.97.10'>Milovníci Hospodina, mějte zlo v nenávisti, život svých věrných on přece ochrání, vysvobodí je z ruky ničemných!</verse>
        <verse osisID='Ps.97.11'>Poctivým lidem světlo vychází, radost je dána upřímným.</verse>
        <verse osisID='Ps.97.12'>Radujte se v Hospodinu, kdo jste poctiví, oslavujte památku jeho svatosti!</verse>
      </chapter>
      <chapter osisID='Ps.98'>
        <verse osisID='Ps.98.1'>Žalm. Zpívejte Hospodinu novou píseň, vždyť přece činí zázraky! Svojí pravicí, paží své svatosti vydobyl sobě vítězství.</verse>
        <verse osisID='Ps.98.2'>Hospodin předvedl svoje spasení, svou spravedlnost zjevil před všemi národy.</verse>
        <verse osisID='Ps.98.3'>Na svoji lásku se rozpomněl, na svou věrnost k domu Izraele, aby všechny končiny světa viděly spásu, již náš Bůh připravil!</verse>
        <verse osisID='Ps.98.4'>Jásej Hospodinu, celá zem, dejte se do zpěvu, žalmy zahrajte!</verse>
        <verse osisID='Ps.98.5'>Zahrajte Hospodinu na citeře, při citeře mu žalmy zpívejte.</verse>
        <verse osisID='Ps.98.6'>Na trubky a rohy zatrubte, před králem Hospodinem jásejte!</verse>
        <verse osisID='Ps.98.7'>Moře ať burácí se vším, co je v něm, stejně tak všichni, kdo žijí na světě!</verse>
        <verse osisID='Ps.98.8'>Řeky, tleskejte radostí, hory ať k tomu zpívají</verse>
        <verse osisID='Ps.98.9'>před Hospodinem, jenž přichází soudit zem. On bude spravedlivě soudit svět, národy bude soudit poctivě!</verse>
      </chapter>
      <chapter osisID='Ps.99'>
        <verse osisID='Ps.99.1'>Hospodin kraluje - národy, chvějte se! Trůní nad cherubíny - země ať třese se!</verse>
        <verse osisID='Ps.99.2'>Veliký je na Sionu Hospodin, vyvýšený nad všemi národy.</verse>
        <verse osisID='Ps.99.3'>Tvé jméno veliké a hrozné ať velebí: "On je svatý!"</verse>
        <verse osisID='Ps.99.4'>Král ve své síle právo miluje, vždyť ty jsi rovnost stanovil, právo a spravedlnost v Jákobovi konáš ty.</verse>
        <verse osisID='Ps.99.5'>Vyvyšujte Hospodina, Boha našeho, klaňte se u jeho podnoží: "On je svatý!"</verse>
        <verse osisID='Ps.99.6'>Mojžíš a Áron jsou mezi jeho kněžími, Samuel mezi těmi, kdo jeho jméno vzývají; k Hospodinu volali a on jim odvětil.</verse>
        <verse osisID='Ps.99.7'>Z oblakového sloupu mluvil k nim; dbali na svědectví a zákony, které jim uložil.</verse>
        <verse osisID='Ps.99.8'>Hospodine, Bože náš, tys jim odpovídal, byl jsi jim Bohem, který odpouští, i když jsi trestal jejich zločiny.</verse>
        <verse osisID='Ps.99.9'>Vyvyšujte Hospodina, Boha našeho, klaňte se na hoře jeho svatosti: "Jistě je svatý náš Bůh, Hospodin!"</verse>
      </chapter>
      <chapter osisID='Ps.100'>
        <verse osisID='Ps.100.1'>Děkovný žalm. Jásej Hospodinu, celá zem,</verse>
        <verse osisID='Ps.100.2'>služte Hospodinu vesele, přistupte před něj se zpěvem!</verse>
        <verse osisID='Ps.100.3'>Hospodin je Bůh, to vězte, on je náš Tvůrce, jemu patříme; jsme jeho lid - ovce na jeho pastvině!</verse>
        <verse osisID='Ps.100.4'>Do jeho bran vejděte s děkováním, do jeho nádvoří s chválami; dobrořečte jeho jménu s vděčností!</verse>
        <verse osisID='Ps.100.5'>Hospodin je přece tolik dobrý, jeho láska trvá navěky, jeho věrnost po všechna pokolení!</verse>
      </chapter>
      <chapter osisID='Ps.101'>
        <verse osisID='Ps.101.1'>Žalm Davidův. O lásce a právu zazpívám, tobě, Hospodine, chci zpívat žalm.</verse>
        <verse osisID='Ps.101.2'>Poctivou cestu pečlivě sleduji - kdy už mě navštívíš? Ve vlastním domě chci žít tak, jak srdci velí poctivost.</verse>
        <verse osisID='Ps.101.3'>Nikdy nepřijde před můj zrak žádná hanebnost! Skutky odpadlíků jsou mi odporné, nemám s nimi nic společné.</verse>
        <verse osisID='Ps.101.4'>Zvrácené srdce ať je mi vzdálené, nechci se vyznat v ničem zlém!</verse>
        <verse osisID='Ps.101.5'>Kdo svého bližního tajně pomlouvá, toho umlčím. Povýšené oči a srdce nadutá nikdy nestrpím!</verse>
        <verse osisID='Ps.101.6'>Věrné si v celé zemi vyhlížím, takoví u mne budou žít. Poctivou cestou kdo umí jít, takový bude můj služebník.</verse>
        <verse osisID='Ps.101.7'>V mém domě však bydlet nebude nikdo, kdo páchá lest. Nikdo, kdo mluví lži, mi nesmí na oči!</verse>
        <verse osisID='Ps.101.8'>Každého rána umlčím všechny ničemy na zemi. Z Hospodinova města vymýtím všechny zlosyny!</verse>
      </chapter>
      <chapter osisID='Ps.102'>
        <verse osisID='Ps.102.1'>Modlitba ubožáka, když v zoufalství vylévá před Hospodinem své úzkosti.</verse>
        <verse osisID='Ps.102.2'>Naslouchej, Hospodine, mé modlitbě, můj křik o pomoc kéž k tobě pronikne!</verse>
        <verse osisID='Ps.102.3'>Svou tvář přede mnou neskrývej v den, kdy jsem ohrožen! Nakloň mi ucho své, v den, kdy volám tě, pospěš, vyslyš mě!</verse>
        <verse osisID='Ps.102.4'>Moje dny v dýmu ztrácí se, mé kosti planou jako pec.</verse>
        <verse osisID='Ps.102.5'>Mé zbité srdce jak tráva uvadlo, ani si nevzpomenu na jídlo!</verse>
        <verse osisID='Ps.102.6'>Od námahy mého kvílení jsem na kost vyhublý!</verse>
        <verse osisID='Ps.102.7'>Pelikánu v poušti se podobám, jsem jako sýček v pustinách.</verse>
        <verse osisID='Ps.102.8'>Nemohu spát a jsem sám jak vrabec na střechách.</verse>
        <verse osisID='Ps.102.9'>Posměchu nepřátel jsem denně vydáván, za blázna mají mě, jsem pro ně nadávka!</verse>
        <verse osisID='Ps.102.10'>Vždyť jako chleba popel polykám, do svého nápoje slzy přidávám!</verse>
        <verse osisID='Ps.102.11'>To všechno pro tvůj hněv, pro tvé horlení - pozdvihl jsi mě, abys mě odmrštil!</verse>
        <verse osisID='Ps.102.12'>Mých dnů jak stínu ubývá, tak jako tráva uvadám.</verse>
        <verse osisID='Ps.102.13'>Ty však, Hospodine, navěky zůstáváš, po všechna pokolení trvá tvá památka.</verse>
        <verse osisID='Ps.102.14'>Vstaneš, aby ses nad Sionem smiloval, vždyť už je čas mu přízeň prokázat, už přišel správný čas!</verse>
        <verse osisID='Ps.102.15'>Vždyť tvoji služebníci milují jeho kamení, nad jeho prachem jsou hnuti lítostí!</verse>
        <verse osisID='Ps.102.16'>Hospodinovo jméno národy ctít budou a všichni králové světa slávu tvou,</verse>
        <verse osisID='Ps.102.17'>až Hospodin znovu Sion zbuduje, až se ukáže ve slávě.</verse>
        <verse osisID='Ps.102.18'>Tehdy se obrátí k modlitbě trpícího, tehdy nepohrdne jejich modlitbou!</verse>
        <verse osisID='Ps.102.19'>Ať je to zapsáno pro příští pokolení, ať slaví Hospodina ti, kteří budou stvořeni,</verse>
        <verse osisID='Ps.102.20'>že shlédl dolů ze svých svatých výšin, Hospodin z nebe že pohleděl na zemi,</verse>
        <verse osisID='Ps.102.21'>aby vyslyšel nářek uvězněných, odsouzené k smrti aby propustil!</verse>
        <verse osisID='Ps.102.22'>Jméno Hospodin bude na Sionu znít, Jeruzalém jeho chvála naplní,</verse>
        <verse osisID='Ps.102.23'>národy a království až se shromáždí, aby Hospodinu sloužili!</verse>
        <verse osisID='Ps.102.24'>Uprostřed cesty mi síly podlomil, můj život náhle ukrátil.</verse>
        <verse osisID='Ps.102.25'>Řekl jsem: Bože můj, neber mě zprostřed života - po všechna pokolení trvají léta tvá!</verse>
        <verse osisID='Ps.102.26'>Za pradávna jsi zemi založil, dílem tvých rukou jsou nebesa.</verse>
        <verse osisID='Ps.102.27'>Ona pominou, ty budeš vždy, všechna se jako šaty obnosí. Odložíš je jak starý plášť a budou pryč.</verse>
        <verse osisID='Ps.102.28'>Ty však jsi tentýž - tvá léta neskončí. Děti tvých služebníků budou žít dál, jejich símě bude před tebou rozkvétat!</verse>
      </chapter>
      <chapter osisID='Ps.103'>
        <verse osisID='Ps.103.1'>Žalm Davidův. Dobrořeč, duše má, Hospodinu a celé nitro mé jeho svatému jménu!</verse>
        <verse osisID='Ps.103.2'>Dobrořeč, duše má, Hospodinu a nikdy nezapomeň na jeho odměnu!</verse>
        <verse osisID='Ps.103.3'>On ti všechny tvé viny odpouští, on tě uzdravuje ze všech nemocí.</verse>
        <verse osisID='Ps.103.4'>On tě vykupuje od smrti v propasti, on tě korunuje láskou a něžností.</verse>
        <verse osisID='Ps.103.5'>On štědře naplňuje tvé žádosti, mládí ti obnovuje jako orlovi!</verse>
        <verse osisID='Ps.103.6'>Hospodin spravedlnost zjednává, všem utlačeným k právu pomáhá.</verse>
        <verse osisID='Ps.103.7'>Své cesty Mojžíšovi poznat dal, synům Izraele své skutky ukázal.</verse>
        <verse osisID='Ps.103.8'>Hospodin je milostivý a soucitný, nesmírně trpělivý a velmi laskavý.</verse>
        <verse osisID='Ps.103.9'>Nevznáší stále výčitky, nechová zlobu navěky.</verse>
        <verse osisID='Ps.103.10'>Nenakládá s námi, jak zaslouží náš hřích, neodplácí nám podle našich vin.</verse>
        <verse osisID='Ps.103.11'>Jako je vysoko nebe nad zemí, tak velkou lásku má k těm, kdo ho ctí.</verse>
        <verse osisID='Ps.103.12'>Jako je od západu východ vzdálený, tak vzdálil od nás naše přestupky.</verse>
        <verse osisID='Ps.103.13'>Jako je otec k dětem laskavý, tak je laskavý Hospodin k těm, kdo ho ctí!</verse>
        <verse osisID='Ps.103.14'>On přece ví, z čeho jsme složeni, to, že jsme prach, si nosí v paměti.</verse>
        <verse osisID='Ps.103.15'>Vždyť jako tráva trvá smrtelník, jak polní kvítí kvete si.</verse>
        <verse osisID='Ps.103.16'>Poryvem větru ale mizí pryč, nezbude památky, kde dříve byl.</verse>
        <verse osisID='Ps.103.17'>Hospodinova láska trvá odevždy, navždy zůstane s jeho ctiteli. Jeho spravedlnost bude i s vnoučaty</verse>
        <verse osisID='Ps.103.18'>těch, kdo jeho smlouvu dodrží, kdo pamatují plnit jeho příkazy.</verse>
        <verse osisID='Ps.103.19'>Hospodin ustavil svůj trůn na nebi, svou královskou mocí vládne nade vším!</verse>
        <verse osisID='Ps.103.20'>Dobrořečte Hospodinu, jeho andělé, vy mocní hrdinové, kteří jeho slovo konáte, vy, kteří jeho slovo plníte poslušně!</verse>
        <verse osisID='Ps.103.21'>Dobrořečte Hospodinu, všechny jeho zástupy, vy, jeho služebníci, kteří jste mu po vůli!</verse>
        <verse osisID='Ps.103.22'>Dobrořečte Hospodinu, všechna jeho stvoření, všude tam, kam sahá jeho vládnutí! Dobrořeč duše má Hospodinu!</verse>
      </chapter>
      <chapter osisID='Ps.104'>
        <verse osisID='Ps.104.1'>Dobrořeč duše má Hospodinu! Jak jsi veliký, Hospodine, Bože můj - oděn jsi slávou a nádherou!</verse>
        <verse osisID='Ps.104.2'>Světlem jsi jak pláštěm zahalen, nebe jsi jako plachtu rozestřel!</verse>
        <verse osisID='Ps.104.3'>Svoje paláce jsi nad vodou postavil, jak vozy užíváš husté oblaky, vznášíš se na křídlech větrných.</verse>
        <verse osisID='Ps.104.4'>Vichry činíš svými posly, tvými služebníky jsou plameny!</verse>
        <verse osisID='Ps.104.5'>Zemi jsi založil na jejích sloupech, navěky jí neotřese vůbec nic.</verse>
        <verse osisID='Ps.104.6'>Jak pláštěm přikryl jsi ji oceánem, vody stály i nad horami.</verse>
        <verse osisID='Ps.104.7'>Před tvojí hrozbou pak rozutekly se, před tvým burácením prchaly.</verse>
        <verse osisID='Ps.104.8'>Sahaly k horám, stekly však do údolí,na místo tebou určené.</verse>
        <verse osisID='Ps.104.9'>Hranice dals jim, aby je nepřekročily, aby už nikdy nepřikryly zem!</verse>
        <verse osisID='Ps.104.10'>Ty pouštíš potoky do údolí, aby proudily mezi horami,</verse>
        <verse osisID='Ps.104.11'>všechnu polní zvěř aby napájely, divocí osli aby u nich žízeň zahnali,</verse>
        <verse osisID='Ps.104.12'>na jejich březích aby hnízdili ptáci, jejich zpěv aby zněl mezi větvemi.</verse>
        <verse osisID='Ps.104.13'>Ze svých paláců hory napájíš, země se sytí ovocem skutků tvých!</verse>
        <verse osisID='Ps.104.14'>Trávě pro dobytek dáváš růst a také rostlinám k lidskému užitku, aby jim ze země pokrm vyrostl:</verse>
        <verse osisID='Ps.104.15'>Víno, jež smrtelníka v srdci oblaží, olej, po němž se obličej rozzáří, a chléb, který člověku dodá sil.</verse>
        <verse osisID='Ps.104.16'>Hospodin sytí i své stromoví - libanonské cedry, které sám vysadil.</verse>
        <verse osisID='Ps.104.17'>Vrabci si na nich hnízda postaví, čáp si nachází domov na jedli.</verse>
        <verse osisID='Ps.104.18'>Vysoké hory patří kamzíkům, skály jsou útočištěm králíků.</verse>
        <verse osisID='Ps.104.19'>Stvořil jsi měsíc, aby časy určoval, i samo slunce ví, kdy má zapadat.</verse>
        <verse osisID='Ps.104.20'>Přivádíš tmu a noc se rozhostí, spoustou zvěře se lesy zahemží.</verse>
        <verse osisID='Ps.104.21'>Po své kořisti řvou tehdy lvi, aby tak Boha o pokrm žádali.</verse>
        <verse osisID='Ps.104.22'>S východem slunce se vrací zpět, aby ulehli ve svých doupatech.</verse>
        <verse osisID='Ps.104.23'>Za svým úkolem tehdy člověk vyráží, pracuje na něm, než se zešeří.</verse>
        <verse osisID='Ps.104.24'>Kolik je, Hospodine, skutků tvých! Všechno jsi moudře učinil - země je plná tvých stvoření!</verse>
        <verse osisID='Ps.104.25'>Hle, je tu moře širé a veliké, havěť bezpočtu se hemží v něm - maličcí i velcí tvorové!</verse>
        <verse osisID='Ps.104.26'>Plují v něm lodě a také leviatan, jehož jsi stvořil, aby si tam hrál!</verse>
        <verse osisID='Ps.104.27'>Ti všichni k tobě vzhlížejí, abys je krmil v čase potřeby.</verse>
        <verse osisID='Ps.104.28'>Dáváš jim a oni sbírají, když otevřeš ruku, sytí se hojností.</verse>
        <verse osisID='Ps.104.29'>Děsí se ale, když svou tvář ukrýváš, hynou, když dech jim odjímáš - navracejí se znovu v prach.</verse>
        <verse osisID='Ps.104.30'>Svého Ducha když pošleš, bývají stvořeni, abys tvář země znovu obnovil!</verse>
        <verse osisID='Ps.104.31'>Hospodinova sláva ať trvá věčně, ze svého díla ať se Hospodin raduje!</verse>
        <verse osisID='Ps.104.32'>Pod jeho pohledem země třese se, hory dýmají pod jeho dotykem!</verse>
        <verse osisID='Ps.104.33'>Zpívat budu Hospodinu celý život svůj, žalmy zpívat svému Bohu, dokud jsem tu!</verse>
        <verse osisID='Ps.104.34'>Kéž se mu líbí moje myšlenky - Hospodin je přece mojí radostí!</verse>
        <verse osisID='Ps.104.35'>Kéž by už hříšníci ze světa zmizeli, kéž by tu darebáci více nebyli! Dobrořeč, duše má, Hospodinu! Haleluja!</verse>
      </chapter>
      <chapter osisID='Ps.105'>
        <verse osisID='Ps.105.1'>Oslavujte Hospodina, jeho jméno vzývejte, jeho činy rozhlašujte mezi národy!</verse>
        <verse osisID='Ps.105.2'>Zpívejte mu, hrajte mu, rozvažujte o všech jeho zázracích!</verse>
        <verse osisID='Ps.105.3'>Jeho svatým jménem chlubte se, ze srdce ať se radují, kdo Hospodina hledají!</verse>
        <verse osisID='Ps.105.4'>Po Hospodinu se ptejte, po jeho síle, jeho tvář vždycky hledejte.</verse>
        <verse osisID='Ps.105.5'>Pamatujte, jaké divy provedl, jaké zázraky a co rozhodl.</verse>
        <verse osisID='Ps.105.6'>Vy, símě Abrahama, jeho služebníka, jste jeho vyvolení, děti Jákoba.</verse>
        <verse osisID='Ps.105.7'>On je Hospodin, Bůh náš, celá zem jeho soudu podléhá!</verse>
        <verse osisID='Ps.105.8'>Na svoji smlouvu pamatuje věčně, na slovo tisíci pokolení svěřené,</verse>
        <verse osisID='Ps.105.9'>na smlouvu, již uzavřel s Abrahamem, na přísahu, již složil před Izákem.</verse>
        <verse osisID='Ps.105.10'>Jákobovi ten výrok potvrdil za věčnou smlouvu pro Izrael:</verse>
        <verse osisID='Ps.105.11'>"Tobě dám kanaánskou zem, bude tvým dědičným údělem!"</verse>
        <verse osisID='Ps.105.12'>Přitom jich tenkrát bylo jen trochu, byli jenom hrstkou cizinců.</verse>
        <verse osisID='Ps.105.13'>Z národu do národu když bloudili, od jednoho k jinému království,</verse>
        <verse osisID='Ps.105.14'>nikoho nenechal, aby jim ublížil. I krále kvůli nim varoval:</verse>
        <verse osisID='Ps.105.15'>"Mé pomazané nechte být! Mým prorokům nepůsobte žal!"</verse>
        <verse osisID='Ps.105.16'>Když potom přivolal na zem hlad a odřízl je od chleba,</verse>
        <verse osisID='Ps.105.17'>poslal před nimi jistého Josefa, jehož prodali jako otroka.</verse>
        <verse osisID='Ps.105.18'>Nohy měl sevřené v okovech, hrdlo uvězněné v železech.</verse>
        <verse osisID='Ps.105.19'>Když se pak splnila jeho předpověď, když jej protříbila Hospodinova řeč,</verse>
        <verse osisID='Ps.105.20'>král ho pak nechal propustit z okovů, vládce národů dal mu svobodu.</verse>
        <verse osisID='Ps.105.21'>Správcem svého paláce jej učinil - vládl nade vším jeho bohatstvím!</verse>
        <verse osisID='Ps.105.22'>Jeho dvořanům poroučel podle libosti, jeho poradce vedl k moudrosti.</verse>
        <verse osisID='Ps.105.23'>Do Egypta tenkrát přišel Izrael, Jákob byl hostem v zemi Chamově.</verse>
        <verse osisID='Ps.105.24'>Svůj lid tam Hospodin velmi rozplodil, bylo jich víc, než jejich protivníci unesli!</verse>
        <verse osisID='Ps.105.25'>Nechal je nenávidět jeho lid, na jeho služebníky aby vymýšleli lsti.</verse>
        <verse osisID='Ps.105.26'>Poslal k nim svého služebníka Mojžíše se svým vyvoleným, Áronem.</verse>
        <verse osisID='Ps.105.27'>Ti jim předváděli jeho znamení, v Chamově zemi konali zázraky!</verse>
        <verse osisID='Ps.105.28'>Poslal tmu a přišlo zatmění, jeho příkazům se totiž vzepřeli.</verse>
        <verse osisID='Ps.105.29'>Jejich vody ve krev obrátil, zahubil všechny ryby v nich.</verse>
        <verse osisID='Ps.105.30'>Jejich země se hemžila žabami - byly i v královských ložnicích!</verse>
        <verse osisID='Ps.105.31'>Na jeho rozkaz mouchy přilétly, po celé říši byli komáři.</verse>
        <verse osisID='Ps.105.32'>Místo deště je zasypal kroupami, nad jejich zemí se blesky míhaly.</verse>
        <verse osisID='Ps.105.33'>Potloukl jejich révu i jejich fíkoví, po celé jejich říši stromy roztříštil!</verse>
        <verse osisID='Ps.105.34'>Na jeho rozkaz přilétly kobylky, nemožné bylo spočítat housenky!</verse>
        <verse osisID='Ps.105.35'>Sežraly jim v zemi všechny rostliny, pohltily vše, co půda urodí.</verse>
        <verse osisID='Ps.105.36'>Všechno prvorozené pak v té zemi bil, všechen výkvět mládí jim zahubil.</verse>
        <verse osisID='Ps.105.37'>Svůj lid pak vyvedl se stříbrem a zlatem, v žádném z jeho kmenů nikdo neumdlel!</verse>
        <verse osisID='Ps.105.38'>Z jejich odchodu měli radost v Egyptě, strach z Izraele totiž svíral je!</verse>
        <verse osisID='Ps.105.39'>Rozestřel oblak, aby jim dal stín, noc jim svým ohněm prozářil.</verse>
        <verse osisID='Ps.105.40'>Na jejich žádost dal jim křepelky, sytil je svým chlebem nebeským.</verse>
        <verse osisID='Ps.105.41'>Otevřel skálu, vody vytryskly, proudem se valily po poušti!</verse>
        <verse osisID='Ps.105.42'>Pamatoval na to, co svatě zaslíbil svému služebníku Abrahamovi.</verse>
        <verse osisID='Ps.105.43'>Svůj lid tehdy vyvedl s veselím, svoje vyvolené s jásáním!</verse>
        <verse osisID='Ps.105.44'>Potom jim daroval země pohanů, dědičně získali úsilí národů,</verse>
        <verse osisID='Ps.105.45'>aby se řídili jeho pravidly a dodržovali jeho zákony. Haleluja!</verse>
      </chapter>
      <chapter osisID='Ps.106'>
        <verse osisID='Ps.106.1'>Haleluja! Oslavujte Hospodina - je tak dobrý! Jeho láska trvá navěky!</verse>
        <verse osisID='Ps.106.2'>Kdo jen vylíčí Hospodinovo hrdinství, kdo jeho chválu plně vypoví?</verse>
        <verse osisID='Ps.106.3'>Blaze těm, kteří se drží práva, kdo žijí spravedlivě v každý čas!</verse>
        <verse osisID='Ps.106.4'>Pamatuj na mě, Hospodine, až svému lidu přízeň prokážeš, se svojí spásou navštiv mě!</verse>
        <verse osisID='Ps.106.5'>Štěstí tvých vyvolených dej mi zakusit, s tvým národem ať se mohu veselit a chlubit se spolu s těmi, kdo ti náleží!</verse>
        <verse osisID='Ps.106.6'>Zhřešili jsme jako už naši otcové, zkazili jsme se a jednali jsme zle.</verse>
        <verse osisID='Ps.106.7'>Naši otcové v Egyptě nepochopili divy tvé! Na velikost tvé lásky nepamatovali, u Rudého moře Nejvyššího dráždili.</verse>
        <verse osisID='Ps.106.8'>Zachránil je však pro své jméno, aby ukázal své hrdinství.</verse>
        <verse osisID='Ps.106.9'>Rudému moři pohrozil, a vyschlo, provedl je hlubinami jako po poušti!</verse>
        <verse osisID='Ps.106.10'>Zachránil je před jejich soky, vykoupil je ze spárů nepřátel.</verse>
        <verse osisID='Ps.106.11'>Voda se zavřela nad jejich trýzniteli, ani jediný z nich neutek.</verse>
        <verse osisID='Ps.106.12'>Tehdy věřili jeho zaslíbením, tehdy ho chválili se zpěvem.</verse>
        <verse osisID='Ps.106.13'>Rychle však zapomněli na jeho činy, nechtěli čekat, jak se rozhodne.</verse>
        <verse osisID='Ps.106.14'>Propadli lačnosti v oné poušti, Boha pokoušeli v pustině.</verse>
        <verse osisID='Ps.106.15'>Poskytl jim tedy, oč tolik stáli, dopustil však na ně úbytě.</verse>
        <verse osisID='Ps.106.16'>Potom zas v táboře žárlili na Mojžíše a na Hospodinova svatého, Árona.</verse>
        <verse osisID='Ps.106.17'>Země se otevřela, Dátana pohltila, Abiramovu hordu pohřbila.</verse>
        <verse osisID='Ps.106.18'>Oheň vyšlehl proti té tlupě, spálil ty darebáky plamenem!</verse>
        <verse osisID='Ps.106.19'>Na Orébu si potom tele udělalia tomu odlitku se klaněli.</verse>
        <verse osisID='Ps.106.20'>Slávu svého Boha tenkrát vyměniliza sochu býka, co trávu jí!</verse>
        <verse osisID='Ps.106.21'>Zapomněli na Boha, svého spasitele, jenž konal veliké věci v Egyptě:</verse>
        <verse osisID='Ps.106.22'>zázraky činil v zemi Chamově, u Rudého moře věci předivné.</verse>
        <verse osisID='Ps.106.23'>Byl by je vyhladil, jak rozhodl se, nebýt jeho vyvoleného Mojžíše. Ten se v té roztržce postavil před něj, a tak odvrátil jeho zhoubný hněv.</verse>
        <verse osisID='Ps.106.24'>Potom však pohrdli krásnou zemí, jeho zaslíbení věřit nechtěli.</verse>
        <verse osisID='Ps.106.25'>Ve svých stanech se dali do reptání, poslouchat Hospodina odmítli.</verse>
        <verse osisID='Ps.106.26'>Pozvedl tedy ruku k přísaze, že je nechá padnout na poušti,</verse>
        <verse osisID='Ps.106.27'>že jejich símě rozežene po národech, po cizích zemích že je rozpráší.</verse>
        <verse osisID='Ps.106.28'>Potom se s modlou Baal-peor spřáhli, jedli oběti patřící mršinám.</verse>
        <verse osisID='Ps.106.29'>Boha tak popudili svými činy, že mezi nimi propukla pohroma.</verse>
        <verse osisID='Ps.106.30'>Vtom povstal Pinchas, aby zjednal právo, a Hospodin tu ránu zastavil.</verse>
        <verse osisID='Ps.106.31'>Početl mu to za spravedlnost po všechna pokolení, navěky.</verse>
        <verse osisID='Ps.106.32'>Při vodách Meriby ho znovu popudili, až také Mojžíš kvůli nim pochybil.</verse>
        <verse osisID='Ps.106.33'>V duchu ho tehdy tolik rozhořčili, že se unáhlil svými rty.</verse>
        <verse osisID='Ps.106.34'>Potom nevyhladili národy, o kterých jim to Hospodin poručil.</verse>
        <verse osisID='Ps.106.35'>Promísili se s pohany, naučili se jejich způsoby!</verse>
        <verse osisID='Ps.106.36'>Začali uctívat jejich modly, do jejich pasti se zapletli.</verse>
        <verse osisID='Ps.106.37'>I svoje syny jim obětovali, své dcery ďáblům dávali!</verse>
        <verse osisID='Ps.106.38'>Nevinnou krev tehdy prolévali, krev synů svých a svých dcer. Modlám v Kanaánu je obětovali - tou krví byla poskvrněna zem!</verse>
        <verse osisID='Ps.106.39'>Svými skutky takto pošpinili se, a svými činy smilnili.</verse>
        <verse osisID='Ps.106.40'>Hospodin vzplanul proti svému lidu hněvem, své dědictví si zošklivil!</verse>
        <verse osisID='Ps.106.41'>Napospas pohanům proto zanechal je, aby jejich sokové vládli nad nimi.</verse>
        <verse osisID='Ps.106.42'>Utiskovali je jejich nepřátelé, sraženi byli do jejich područí.</verse>
        <verse osisID='Ps.106.43'>Znovu a znovu zachraňoval je, oni ho ale vědomě dráždili - ve své špatnosti klesali stále níž!</verse>
        <verse osisID='Ps.106.44'>On ale viděl jejich tíseň, kdykoli slyšel jejich křik.</verse>
        <verse osisID='Ps.106.45'>Pamatoval na smlouvu svou s nimi, ve své velké lásce byl pohnut lítostí.</verse>
        <verse osisID='Ps.106.46'>Proto k nim nakonec probudil soucit všech, kdo je drželi v zajetí.</verse>
        <verse osisID='Ps.106.47'>Zachraň nás, Hospodine, náš Bože, a z národů nás posbírej! Tvé svaté jméno ať oslavíme, tvou chválou ať se chlubíme!</verse>
        <verse osisID='Ps.106.48'>Ať je požehnán Hospodin, Bůh izraelský, od věků až navěky! Ať všechen lid odpoví: Amen! Haleluja!</verse>
      </chapter>
      <chapter osisID='Ps.107'>
        <verse osisID='Ps.107.1'>Oslavujte Hospodina - je tak dobrý! Jeho láska trvá navěky!</verse>
        <verse osisID='Ps.107.2'>Hospodinovi vykoupení ať o tom vyprávějí, že je z nepřátelské moci vykoupil,</verse>
        <verse osisID='Ps.107.3'>že je shromáždil z cizích zemí, z východu i ze západu, ze severu i zámoří!</verse>
        <verse osisID='Ps.107.4'>Bloudili pouští po cestách opuštěných, nemohli najít město k bydlení.</verse>
        <verse osisID='Ps.107.5'>Hladoví byli a trpěli žízní, až umdlévali slabostí.</verse>
        <verse osisID='Ps.107.6'>Volali k Hospodinu tehdy v té tísni, a on je vysvobodil z jejich úzkostí.</verse>
        <verse osisID='Ps.107.7'>Vedl je po cestě nejpřímější, aby dosáhli města k bydlení.</verse>
        <verse osisID='Ps.107.8'>Sláva Hospodinu za jeho lásku, za divy, které dělá pro lidi!</verse>
        <verse osisID='Ps.107.9'>On přece uspokojí duši lačnou, bohatě nasytí toho, kdo hladoví!</verse>
        <verse osisID='Ps.107.10'>Žili v temnotě, ve stínu smrti, ve svém neštěstí sevřeni železy,</verse>
        <verse osisID='Ps.107.11'>neboť se vzpírali výrokům Božím, záměry Nejvyššího pohrdli.</verse>
        <verse osisID='Ps.107.12'>Proto jim zkrušil srdce útrapami, klesali a nebylo pomoci.</verse>
        <verse osisID='Ps.107.13'>Volali k Hospodinu tehdy v té tísni, a on je zachránil z jejich úzkostí.</verse>
        <verse osisID='Ps.107.14'>Ze tmy je vyvedl, ze stínu smrti, roztrhal jejich řetězy.</verse>
        <verse osisID='Ps.107.15'>Sláva Hospodinu za jeho lásku, za divy, které dělá pro lidi!</verse>
        <verse osisID='Ps.107.16'>On přece rozbíjí brány z bronzu, láme železné závory!</verse>
        <verse osisID='Ps.107.17'>Blázni se vydali cestou zvrácenosti a za své viny trpěli.</verse>
        <verse osisID='Ps.107.18'>Veškerý pokrm si ošklivili, až k branám smrti dospěli.</verse>
        <verse osisID='Ps.107.19'>Volali k Hospodinu tehdy v té tísni, a on je zachránil z jejich úzkostí.</verse>
        <verse osisID='Ps.107.20'>Poslal své slovo a byli uzdraveni, zachránil je od záhuby.</verse>
        <verse osisID='Ps.107.21'>Sláva Hospodinu za jeho lásku, za divy, které dělá pro lidi!</verse>
        <verse osisID='Ps.107.22'>Jako oběť ať mu přinášejí chválu, o tom, co učinil, ať zpívají!</verse>
        <verse osisID='Ps.107.23'>Ti, kdo se vydali na moře v lodích, na mocné vody za svým řemeslem,</verse>
        <verse osisID='Ps.107.24'>takoví viděli skutky Hospodinovy, jeho zázraky na hlubině.</verse>
        <verse osisID='Ps.107.25'>Na jeho slovo se strhla bouře, vítr vysoko vlny pozvedal.</verse>
        <verse osisID='Ps.107.26'>Stoupali k nebi, padali do hloubek, hrůzou se rozplynula jejich odvaha.</verse>
        <verse osisID='Ps.107.27'>Jak vratký opilec potáceli se, veškerá zkušenost byla ta tam.</verse>
        <verse osisID='Ps.107.28'>Volali k Hospodinu tehdy v té tísni, a on je vyvedl z jejich úzkostí.</verse>
        <verse osisID='Ps.107.29'>Proměnil onu bouři v šepot, mořské vlny se zklidnily.</verse>
        <verse osisID='Ps.107.30'>Radovali se, když nastalo ticho, dovedl je k přístavu, po němž toužili.</verse>
        <verse osisID='Ps.107.31'>Sláva Hospodinu za jeho lásku, za divy, které dělá pro lidi!</verse>
        <verse osisID='Ps.107.32'>Ať je vyvyšován ve shromáždění lidu, v radě starců ať jej oslaví!</verse>
        <verse osisID='Ps.107.33'>Mohutné řeky obrací v pouště, vodní prameny v suchopár,</verse>
        <verse osisID='Ps.107.34'>úrodnou zemi v solné pláně pro špatnost těch, kdo žili tam.</verse>
        <verse osisID='Ps.107.35'>Pouště zas obrací na jezera, vyprahlou zemi ve vodní prameny.</verse>
        <verse osisID='Ps.107.36'>Usazuje tam ty, kteří hladověli, aby založili město k bydlení.</verse>
        <verse osisID='Ps.107.37'>Oseli pole, vinice vysadili, které pak vydaly hojný užitek.</verse>
        <verse osisID='Ps.107.38'>Žehnal jim tak, že se velmi rozmnožili, před úbytkem chránil jejich dobytek.</verse>
        <verse osisID='Ps.107.39'>Ubývalo jich, když byli poníženi ukrutnou bídou a trápením.</verse>
        <verse osisID='Ps.107.40'>I přední muže vystavil hanbě, nechal je bloudit v pustotě bez cíle.</verse>
        <verse osisID='Ps.107.41'>Z trápení ale vyzvedl ubožáky, jejich rodinu jak ovce rozmnožil.</verse>
        <verse osisID='Ps.107.42'>Poctiví radují se, když to vidí, ústa musejí zavřít všichni zlosyni!</verse>
        <verse osisID='Ps.107.43'>Kdo je moudrý, ať se tohoto drží, o Hospodinově lásce ať přemýšlí!</verse>
      </chapter>
      <chapter osisID='Ps.108'>
        <verse osisID='Ps.108.1'>Zpívaný žalm Davidův.</verse>
        <verse osisID='Ps.108.2'>Mé srdce je, Bože, připraveno, celou duší chci zpívat a hrát.</verse>
        <verse osisID='Ps.108.3'>Probuď se konečně, loutno a citero, ať vzbudím ranní zář!</verse>
        <verse osisID='Ps.108.4'>Chválit tě, Hospodine, chci mezi lidmi, chci ti hrát žalmy uprostřed národů:</verse>
        <verse osisID='Ps.108.5'>Tvá láska sahá výše než k nebi, tvá věrnost vzhůru k oblakům.</verse>
        <verse osisID='Ps.108.6'>Zvedni se, Bože, nad nebe, svou slávou přikryj celou zem!</verse>
        <verse osisID='Ps.108.7'>Ať jsou zachráněni ti, jež miluješ, pomoz svou pravicí, vyslyš mě!</verse>
        <verse osisID='Ps.108.8'>Bůh promluvil ve své svatosti: "Vítězně Šechem rozdělím, údolí Sukot si rozměřím.</verse>
        <verse osisID='Ps.108.9'>Můj je Gileád, můj je Manases, Efraim je má helma, Juda žezlo mé,</verse>
        <verse osisID='Ps.108.10'>Moáb za umyvadlo slouží mi, na Edom sandál odhodím, nad Filištíny vítězně zakřičím!"</verse>
        <verse osisID='Ps.108.11'>Kdo mě doprovodí do hrazeného města? Kdo mě do Edomu povede?</verse>
        <verse osisID='Ps.108.12'>Kdo jiný než ty, Bože, jenž zavrhls nás, ty, Bože, jenž s našimi šiky netáhneš?</verse>
        <verse osisID='Ps.108.13'>Pomoz nám prosím proti nepříteli, záchrana od člověka je přece nicotná. S Bohem však jistě udatně zvítězíme - on naše nepřátele rozdupá!</verse>
      </chapter>
      <chapter osisID='Ps.109'>
        <verse osisID='Ps.109.1'>Pro předního zpěváka. Žalm Davidův. Bože, má chloubo, přeruš své mlčení!</verse>
        <verse osisID='Ps.109.2'>Ústa si na mě otvírají zrádci zlí, pomlouvají mě lživými jazyky!</verse>
        <verse osisID='Ps.109.3'>Nenávistnými slovy mě zasypali, bezdůvodně proti mně bojují.</verse>
        <verse osisID='Ps.109.4'>Za moje přátelství mě obviňují, zatímco přináším své modlitby.</verse>
        <verse osisID='Ps.109.5'>Zlobou mi za dobrotu odplácejí a nenávistí za mé přátelství.</verse>
        <verse osisID='Ps.109.6'>Ustanov nad ním zlého soudce, po pravici ať mu stojí žalobce!</verse>
        <verse osisID='Ps.109.7'>Až bude souzen, ať je za zločince, i jeho modlitba ať hříchem je!</verse>
        <verse osisID='Ps.109.8'>Ať jeho život trvá jen krátce, jeho pověření ať jiný převezme!</verse>
        <verse osisID='Ps.109.9'>Ať jeho děti zůstanou sirotky, jeho žena ať ovdoví!</verse>
        <verse osisID='Ps.109.10'>Ať jeho synové po žebrotě chodí, vyhnáni ze svých rozvalin!</verse>
        <verse osisID='Ps.109.11'>Ať lichvář zabaví vše, co mu patří, jeho jmění ať si vezmou cizinci!</verse>
        <verse osisID='Ps.109.12'>Ať nemá nikoho, kdo by ho měl rád, ať není, kdo by jeho sirotky litoval!</verse>
        <verse osisID='Ps.109.13'>Ať jeho potomci jsou zcela vymýceni, jejich jméno ať v příštím pokolení vymizí!</verse>
        <verse osisID='Ps.109.14'>Ať na vinu jeho předků Hospodin pamatuje, hřích jeho matky ať není zahlazen!</verse>
        <verse osisID='Ps.109.15'>Ať je má Hospodin před sebou vždycky, ať jejich památku ze země vyhladí!</verse>
        <verse osisID='Ps.109.16'>Proto, že na laskavost ani nepomyslel, nuzného ubožáka štval jako zvěř, mordoval toho, kdo bolest v srdci měl!</verse>
        <verse osisID='Ps.109.17'>Miloval prokletí, tak ať ho raní, nestál o požehnání, tak ať ho opustí!</verse>
        <verse osisID='Ps.109.18'>Jak oděv oblékal si proklínání, jak voda se mu vsáklo do těla, vniklo mu do kostí jako mast.</verse>
        <verse osisID='Ps.109.19'>Ať ho to prokletí zahalí jako plášť, ať ho vždy obepíná jako pás!</verse>
        <verse osisID='Ps.109.20'>Takto ať Hospodin ztrestá mé žalobce, ty, kteří o mně mluví tolik zle.</verse>
        <verse osisID='Ps.109.21'>Hospodine, Pane, ty ale zastaň se mě pro jméno své! Jsi tak dobrý ve své lásce - zachraň mě!</verse>
        <verse osisID='Ps.109.22'>Nuzný ubožák, to jsem já, srdce mě bolí v útrobách.</verse>
        <verse osisID='Ps.109.23'>Jako stín navečer ztrácím se, jako kobylka jsem větrem unášen.</verse>
        <verse osisID='Ps.109.24'>Od postu se mi chvějí kolena, mé tělo hubne a sesychá.</verse>
        <verse osisID='Ps.109.25'>Lidem jsem už jenom pro posměch, hlavami potřásají, když vidí mě.</verse>
        <verse osisID='Ps.109.26'>Pomoz mi, Hospodine, můj Bože, ve svojí lásce zachraň mě!</verse>
        <verse osisID='Ps.109.27'>Takto ať poznají, že je to ruka tvá a že ty, Hospodine, jsi to vykonal.</verse>
        <verse osisID='Ps.109.28'>Žehnej mi, zatímco oni zlořečí, ať se zastydí ti, kdo mě napadli, ať se zaraduje tvůj služebník!</verse>
        <verse osisID='Ps.109.29'>Ať se mí žalobci oblečou do hanby, ať jsou zahaleni pláštěm ostudy!</verse>
        <verse osisID='Ps.109.30'>Hospodina svými ústy velmi velebím, oslavuji jej mezi zástupy.</verse>
        <verse osisID='Ps.109.31'>Po pravici ubožáka se totiž postavil, aby ho před jeho soudci zachránil!</verse>
      </chapter>
      <chapter osisID='Ps.110'>
        <verse osisID='Ps.110.1'>Žalm Davidův. Hospodin řekl mému Pánu: "Seď po mé pravici, než ti tvé nepřátele k nohám položím."</verse>
        <verse osisID='Ps.110.2'>Mocné žezlo tvé Hospodin ze Sionu napřáhne: "Vládni uprostřed svých nepřátel!"</verse>
        <verse osisID='Ps.110.3'>Tvůj lid se dobrovolně nabídne, až se tvá síla ukáže ve svaté nádheře. Jak rosa z lůna svítání sejdou se k tobě tvoji mladíci.</verse>
        <verse osisID='Ps.110.4'>Hospodin přísahal a nebude litovat: "Jsi knězem navěky podle řádu Melchisedechova."</verse>
        <verse osisID='Ps.110.5'>Pán bude po tvé pravici; až přijde jeho hněv, králové budou sraženi!</verse>
        <verse osisID='Ps.110.6'>Až bude soudit národy, všude nakupí mrtvoly - srazí i hlavy velmocí!</verse>
        <verse osisID='Ps.110.7'>Z potoka se cestou napije, a proto hlavu pozvedne.</verse>
      </chapter>
      <chapter osisID='Ps.111'>
        <verse osisID='Ps.111.1'>Haleluja! Hospodina celým srdcem chválit chci ve shromáždění i v radě poctivých.</verse>
        <verse osisID='Ps.111.2'>Jak veliké jsou skutky Hospodinovy - všichni, kdo je milují, o nich přemýšlí.</verse>
        <verse osisID='Ps.111.3'>Jeho dílo je slavné a nádherné, jeho spravedlnost navždy zůstane!</verse>
        <verse osisID='Ps.111.4'>Vykonal památné zázraky, milostivý a soucitný je Hospodin!</verse>
        <verse osisID='Ps.111.5'>Potravu dává těm, kdo jej ctí, svou smlouvu si připomíná navěky!</verse>
        <verse osisID='Ps.111.6'>Svému lidu své mocné skutky ukázal - pohanská území jim daroval.</verse>
        <verse osisID='Ps.111.7'>Věrnost a právo koná svýma rukama, spolehlivá jsou všechna jeho pravidla!</verse>
        <verse osisID='Ps.111.8'>Na věčné věky jsou ustanovena, věrně a upřímně aby byla plněna.</verse>
        <verse osisID='Ps.111.9'>Vykoupení seslal na svůj lid, svou smlouvu jim svěřil navěky. Jeho jméno je svaté a hrůzu nahání,</verse>
        <verse osisID='Ps.111.10'>úcta k Hospodinu je klíčem k moudrosti! Všichni, kdo to plní, jsou velmi rozumní - jeho chvála navždy obstojí!</verse>
      </chapter>
      <chapter osisID='Ps.112'>
        <verse osisID='Ps.112.1'>Haleluja! Blaze člověku, který Hospodina ctí a jeho přikázání si velmi oblíbil!</verse>
        <verse osisID='Ps.112.2'>Hrdinové země budou jeho potomci, požehnáno bude pokolení poctivých.</verse>
        <verse osisID='Ps.112.3'>V jeho domě je vzácné bohatství, jeho spravedlnost navždy obstojí.</verse>
        <verse osisID='Ps.112.4'>Vychází ve tmách světlo poctivým, spravedlivý je, milostivý a soucitný!</verse>
        <verse osisID='Ps.112.5'>Dobře je člověku, jenž soucitně půjčuje, své záležitosti spravedlivě spravuje.</verse>
        <verse osisID='Ps.112.6'>Takový nebude nikdy otřesen, spravedlivý navždy v paměti zůstane.</verse>
        <verse osisID='Ps.112.7'>Ze zlých zpráv nemá strach, srdce má pevné, na Hospodina spoléhá.</verse>
        <verse osisID='Ps.112.8'>Srdce má statečné, nemá strach, nakonec uvidí svých protivníků pád.</verse>
        <verse osisID='Ps.112.9'>Rozděluje štědře, chudým rozdává, jeho spravedlnost navždy zůstává, jeho roh se slavně pozvedá.</verse>
        <verse osisID='Ps.112.10'>Při pohledu na to zuří ničema, zuby skřípe a celý vrávorá - tužba ničemů bude zmařena!</verse>
      </chapter>
      <chapter osisID='Ps.113'>
        <verse osisID='Ps.113.1'>Haleluja! Chvalte, služebníci Hospodinovi, chvalte jméno Hospodin!</verse>
        <verse osisID='Ps.113.2'>Ať je velebeno jméno Hospodin jak nyní, tak i navěky!</verse>
        <verse osisID='Ps.113.3'>Od východu slunce až tam, kde zachází, buď sláva jménu Hospodin!</verse>
        <verse osisID='Ps.113.4'>Hospodin je vznešený nad všemi národy, jeho sláva klene se nad nebesy.</verse>
        <verse osisID='Ps.113.5'>Kdo je jako náš Bůh, Hospodin, jenž trůní ve výši,</verse>
        <verse osisID='Ps.113.6'>jenž sklání se a na vše pohlíží, na vše na nebi i na zemi?</verse>
        <verse osisID='Ps.113.7'>Chudáka umí z prachu pozvednout, ubožáka bere ze smetiště,</verse>
        <verse osisID='Ps.113.8'>mezi knížaty jim dává usednout, mezi knížaty v lidu svém.</verse>
        <verse osisID='Ps.113.9'>Neplodnou obdařuje rodinou, matka se z dětí raduje! Haleluja!</verse>
      </chapter>
      <chapter osisID='Ps.114'>
        <verse osisID='Ps.114.1'>Když Izrael vycházel z Egypta, dům Jákobův z lidu cizího jazyka,</verse>
        <verse osisID='Ps.114.2'>tehdy se Juda stal Boží svatyní, Izrael stal se jeho královstvím.</verse>
        <verse osisID='Ps.114.3'>Moře to vidělo, dalo se na útěk, Jordán obrátil se nazpátek!</verse>
        <verse osisID='Ps.114.4'>Hory skákaly jako beránci, jako jehňata dováděly pahorky!</verse>
        <verse osisID='Ps.114.5'>Pročpak ses, moře, dalo na útěk? Proč ses, Jordáne, obrátil nazpátek?</verse>
        <verse osisID='Ps.114.6'>Proč jste, vy hory, skákaly jak beránci, proč jste jak jehňata dováděly, pahorky?</verse>
        <verse osisID='Ps.114.7'>Třes se, země, před tváří Pána, před tváří Boha Jákobova!</verse>
        <verse osisID='Ps.114.8'>On obrací skálu v jezero, nejtvrdší skálu v pramen vod!</verse>
      </chapter>
      <chapter osisID='Ps.115'>
        <verse osisID='Ps.115.1'>Ne nám, ne nám, Hospodine, ale svému jménu slávu dej ve své věrnosti a v lásce své!</verse>
        <verse osisID='Ps.115.2'>Proč mají říkat pohané: "Jejich Bůh? Kde je?"</verse>
        <verse osisID='Ps.115.3'>Náš Bůh je přece na nebi, cokoli chce, to učiní!</verse>
        <verse osisID='Ps.115.4'>Stříbro a zlato jsou jejich modly, výtvory rukou člověčích.</verse>
        <verse osisID='Ps.115.5'>Ústa mají, a nemluví, oči mají, a nevidí.</verse>
        <verse osisID='Ps.115.6'>Uši mají, a neslyší, nos mají, a necítí.</verse>
        <verse osisID='Ps.115.7'>Ruce mají, a nehmatají, nohy mají, a nechodí, ani nehlesnou hrdlem svým!</verse>
        <verse osisID='Ps.115.8'>Ať jsou jim podobní ti, kdo je dělají, i všichni, kdo v ně doufají!</verse>
        <verse osisID='Ps.115.9'>Izraeli, na Hospodina spolehni - pomocník a štít je takových!</verse>
        <verse osisID='Ps.115.10'>Dome Áronův, na Hospodina spolehni - pomocník a štít je takových!</verse>
        <verse osisID='Ps.115.11'>Každý, kdo Hospodina ctí, na Hospodina spolehni - pomocník a štít je takových!</verse>
        <verse osisID='Ps.115.12'>Vzpomene si na nás Hospodin a požehnání udělí: Požehná domu Izraelovu, požehná domu Áronovu,</verse>
        <verse osisID='Ps.115.13'>požehná těm, kdo Hospodina ctí, jak malým, tak i velikým!</verse>
        <verse osisID='Ps.115.14'>Ať vás Hospodin rozmnoží, jak vás, tak vaše potomky!</verse>
        <verse osisID='Ps.115.15'>Od Hospodina buďte požehnaní - nebe i zemi on sám učinil!</verse>
        <verse osisID='Ps.115.16'>Hospodinu patří nejvyšší nebesa, zemi však lidem daroval!</verse>
        <verse osisID='Ps.115.17'>Mrtví už Hospodina nechválí, žádní, kdo sestoupili do říše mlčení.</verse>
        <verse osisID='Ps.115.18'>My ale Hospodina budem velebit jak nyní, tak i navěky! Haleluja!</verse>
      </chapter>
      <chapter osisID='Ps.116'>
        <verse osisID='Ps.116.1'>Miluji Hospodina, protože vyslýchá můj hlas v mých modlitbách.</verse>
        <verse osisID='Ps.116.2'>Své ucho ke mně naklání, ať k němu volám kdykoli.</verse>
        <verse osisID='Ps.116.3'>Provazy smrti mě obklopily, hrůzy hrobu mě přepadly, úzkost a trápení mě přemohly!</verse>
        <verse osisID='Ps.116.4'>Tehdy jsem vzýval jméno Hospodin: "Hospodine, prosím, život zachraň mi!"</verse>
        <verse osisID='Ps.116.5'>Milostivý je Hospodin a spravedlivý, ano, náš Bůh je soucitný.</verse>
        <verse osisID='Ps.116.6'>Hospodin chrání prosťáčky - byl jsem zoufalý a on mě zachránil!</verse>
        <verse osisID='Ps.116.7'>Znovu odpočívej, duše má, Hospodin ti dobrodiní prokázal!</verse>
        <verse osisID='Ps.116.8'>Ty jsi mě zachránil od smrti, mé oči od slz, nohy od zvrtnutí.</verse>
        <verse osisID='Ps.116.9'>Před Hospodinem stále chodit smím na zemi mezi živými!</verse>
        <verse osisID='Ps.116.10'>Uvěřil jsem, a tak jsem mluvil, i když mě svíral hrozný žal.</verse>
        <verse osisID='Ps.116.11'>Tehdy jsem řekl ve svém rozrušení: "Každý člověk je lhář!"</verse>
        <verse osisID='Ps.116.12'>Jak se Hospodinu odvděčím za všechno dobrodiní, jež mi učinil?</verse>
        <verse osisID='Ps.116.13'>Pozvednu kalich spasení, uctívat budu jméno Hospodin!</verse>
        <verse osisID='Ps.116.14'>Své sliby Hospodinu vyplním, spatří to všechen jeho lid.</verse>
        <verse osisID='Ps.116.15'>Drahá je v očích Hospodinových smrt jeho oddaných!</verse>
        <verse osisID='Ps.116.16'>Hospodine, že jsem tvůj služebník, ano, tvůj služebník, tvé služebnice syn, ty jsi mi pouta uvolnil!</verse>
        <verse osisID='Ps.116.17'>Tobě přinesu oběť vděčnosti, uctívat budu jméno Hospodin!</verse>
        <verse osisID='Ps.116.18'>Své sliby Hospodinu vyplním, spatří to všechen jeho lid</verse>
        <verse osisID='Ps.116.19'>v Hospodinově domě, na jeho dvoře, uprostřed tebe, Jeruzaléme! Haleluja!</verse>
      </chapter>
      <chapter osisID='Ps.117'>
        <verse osisID='Ps.117.1'>Chvalte Hospodina, všechny národy, pojďte ho všichni lidé velebit!</verse>
        <verse osisID='Ps.117.2'>Jeho láska k nám je tak veliká, Hospodinova věrnost věky přetrvá! Haleluja!</verse>
      </chapter>
      <chapter osisID='Ps.118'>
        <verse osisID='Ps.118.1'>Oslavujte Hospodina - je tak dobrý! Jeho láska trvá navěky!</verse>
        <verse osisID='Ps.118.2'>Izraeli, jen řekni teď: "Jeho láska trvá navěky!"</verse>
        <verse osisID='Ps.118.3'>Dome Áronův, řekni teď: "Jeho láska trvá navěky!"</verse>
        <verse osisID='Ps.118.4'>Ctitelé Hospodina, řekněte: "Jeho láska trvá navěky!"</verse>
        <verse osisID='Ps.118.5'>Ve svém sevření jsem Hospodina volal, Hospodin vyslyšel a svobodu mi dal.</verse>
        <verse osisID='Ps.118.6'>Hospodin je se mnou, nebudu se bát, co by mi mohl člověk udělat!</verse>
        <verse osisID='Ps.118.7'>Hospodin je se mnou, je můj pomocník, pád těch, kdo mě nenávidí, uvidím!</verse>
        <verse osisID='Ps.118.8'>Lepší je doufat v Hospodina, než spoléhat na člověka.</verse>
        <verse osisID='Ps.118.9'>Lepší je doufat v Hospodina, než spoléhat se na mocné.</verse>
        <verse osisID='Ps.118.10'>Všichni pohané mě obklíčili - v Hospodinově jménu jsem je porazil.</verse>
        <verse osisID='Ps.118.11'>Znovu a znovu mě obklíčili - v Hospodinově jménu jsem je porazil.</verse>
        <verse osisID='Ps.118.12'>Jak vosy se na mě sesypali, jak oheň z trní ale uhasli - v Hospodinově jménu jsem je porazil!</verse>
        <verse osisID='Ps.118.13'>Doráželi na mě, abych pad, Hospodin je však pomoc má.</verse>
        <verse osisID='Ps.118.14'>Má síla, má píseň je Hospodin, to on se stal mým spasením!</verse>
        <verse osisID='Ps.118.15'>Ze stanů spravedlivých zní píseň vítězná: "Hospodinova pravice mocně zasáhla,</verse>
        <verse osisID='Ps.118.16'>Hospodinova pravice je vztyčená, Hospodinova pravice mocně zasáhla!"</verse>
        <verse osisID='Ps.118.17'>Neumřu, ale budu žít, vyprávět budu, co Hospodin učinil!</verse>
        <verse osisID='Ps.118.18'>Hospodin mě přísně potrestal, smrti mě ale nevydal!</verse>
        <verse osisID='Ps.118.19'>Otevřete mi brány spravedlnosti, ať jimi projdu vzdát Hospodinu dík!</verse>
        <verse osisID='Ps.118.20'>Toto je brána Hospodinova, tudy spravedliví projít smí.</verse>
        <verse osisID='Ps.118.21'>Ty jsi mě vyslyšel, tobě děkuji, vždyť tys mě zachránil!</verse>
        <verse osisID='Ps.118.22'>Kámen staviteli zavržený stal se kamenem úhelným.</verse>
        <verse osisID='Ps.118.23'>Sám Hospodin to učinil a v našich očích je to div.</verse>
        <verse osisID='Ps.118.24'>Co se dnes stalo, učinil Hospodin, pojďme se z toho radovat a veselit!</verse>
        <verse osisID='Ps.118.25'>Prosím, Hospodine, zachraň nás, prosím, Hospodine, dej nám zdar!</verse>
        <verse osisID='Ps.118.26'>Požehnaný, jenž přichází v Hospodinově jménu! Žehnáme vám z Hospodinova domu!</verse>
        <verse osisID='Ps.118.27'>Hospodin je Bůh, on je nám světlem! Seřaďte průvod s ratolestmi v ruce, vzhůru se vydejte k rohům oltáře!</verse>
        <verse osisID='Ps.118.28'>Ty jsi můj Bůh, tobě vzdám díky, tebe, můj Bože, budu velebit!</verse>
        <verse osisID='Ps.118.29'>Oslavujte Hospodina - je tak dobrý! Jeho láska trvá navěky!</verse>
      </chapter>
      <chapter osisID='Ps.119'>
        <verse osisID='Ps.119.1'>Blaze těm, kdo žijí bezúhonně, těm, kdo se řídí Hospodinovým zákonem!</verse>
        <verse osisID='Ps.119.2'>Blaze těm, kdo jeho svědectví se drží, těm, kdo jej celým srdcem hledají,</verse>
        <verse osisID='Ps.119.3'>těm, kdo se bezpráví nedopouštějí, neboť po jeho cestách kráčejí!</verse>
        <verse osisID='Ps.119.4'>Ty jsi vydal svá pravidla, aby se svědomitě plnila.</verse>
        <verse osisID='Ps.119.5'>Kéž jsou mé cesty zpevněny, abych dodržoval tvé zákony!</verse>
        <verse osisID='Ps.119.6'>Budu-li dbát všech jeho příkazů, zahanben nikdy nebudu.</verse>
        <verse osisID='Ps.119.7'>Chválit tě budu se srdcem upřímným, tvým spravedlivým soudům když se naučím.</verse>
        <verse osisID='Ps.119.8'>Tvé zákony chci dodržet - jen prosím neopouštěj mě!</verse>
        <verse osisID='Ps.119.9'>Jak mladík svou stezku udrží v čistotě? Tak, že tvým slovem řídí se!</verse>
        <verse osisID='Ps.119.10'>Celým svým srdcem hledám tě, od tvých příkazů zbloudit nenech mě!</verse>
        <verse osisID='Ps.119.11'>V srdci si ukládám tvé výroky, abych proti tobě nehřešil.</verse>
        <verse osisID='Ps.119.12'>Požehnaný jsi, Hospodine, svým zákonům prosím nauč mě!</verse>
        <verse osisID='Ps.119.13'>Stále opakuji svými rty vše, co jsi nařídil.</verse>
        <verse osisID='Ps.119.14'>Raduji se z cesty tvých svědectví jako z největšího bohatství.</verse>
        <verse osisID='Ps.119.15'>O tvých pravidlech přemítám, abych na tvoje stezky dbal.</verse>
        <verse osisID='Ps.119.16'>Tvé zákony jsou mi rozkoší - tvé slovo neztrácím z paměti!</verse>
        <verse osisID='Ps.119.17'>Dopřej svému služebníku, abych žil, tvé slovo abych naplnil!</verse>
        <verse osisID='Ps.119.18'>Mé oči otevři, abych uviděl úžasné věci ve tvém Zákoně.</verse>
        <verse osisID='Ps.119.19'>Na zemi jsem jen cizincem, své příkazy mi neskrývej!</verse>
        <verse osisID='Ps.119.20'>Mou duši stále stravuje touha po tvých pokynech.</verse>
        <verse osisID='Ps.119.21'>Okřikuješ pyšné - jsou proklatí, od tvých přikázání zbloudili!</verse>
        <verse osisID='Ps.119.22'>Zbav mě zahanbení a potupy, vždyť držím se tvých svědectví!</verse>
        <verse osisID='Ps.119.23'>Vládcové zasedají a pomlouvají mě, tvůj služebník zatím přemýšlí o tvých zákonech.</verse>
        <verse osisID='Ps.119.24'>Tvá svědectví jsou mi rozkoší - jsou to mí rádci nejbližší!</verse>
        <verse osisID='Ps.119.25'>Má duše v prachu krčí se, svým slovem prosím obživ mě!</verse>
        <verse osisID='Ps.119.26'>Vylíčil jsem ti cesty své a tys mě vyslyšel; o svých zákonech pouč mě.</verse>
        <verse osisID='Ps.119.27'>Dej mi rozumět cestě svých pravidel, o tvých zázracích abych přemýšlel.</verse>
        <verse osisID='Ps.119.28'>Má duše smutkem hroutí se, svým slovem prosím zvedni mě!</verse>
        <verse osisID='Ps.119.29'>Cestu proradnosti odvrať ode mne a obdař mě svým Zákonem.</verse>
        <verse osisID='Ps.119.30'>Zvolil jsem si cestu věrnosti, tvé pokyny mám stále na mysli.</verse>
        <verse osisID='Ps.119.31'>Tvých svědectví, Hospodine, držím se, nedej, abych byl zahanben!</verse>
        <verse osisID='Ps.119.32'>Poběžím cestou tvých příkazů - do srdce dals mi svobodu!</verse>
        <verse osisID='Ps.119.33'>Ukaž mi, Hospodine, cestu svých zákonů, abych je střežil jako svou odplatu.</verse>
        <verse osisID='Ps.119.34'>Dej mi rozum, abych tvůj Zákon dodržel, ať jsem mu celým srdcem poslušen.</verse>
        <verse osisID='Ps.119.35'>Veď mě po stezce přikázaní svých, tu jsem si přece oblíbil.</verse>
        <verse osisID='Ps.119.36'>Nakloň mé srdce ke svým svědectvím namísto lakomství.</verse>
        <verse osisID='Ps.119.37'>Odvrať mé oči, ať nehledí k marnostem, na své cestě prosím obživ mě!</verse>
        <verse osisID='Ps.119.38'>Svému služebníku potvrď sliby své, tak, aby lidé ctili tě.</verse>
        <verse osisID='Ps.119.39'>Zbav mě potupy, z níž mám strach - jak dobrá jsou nařízení tvá!</verse>
        <verse osisID='Ps.119.40'>Jak toužím po tvých pravidlech - svou spravedlností obživ mě!</verse>
        <verse osisID='Ps.119.41'>Kéž na mě, Hospodine, tvá láska sestoupí a tvoje spása, jak jsi zaslíbil!</verse>
        <verse osisID='Ps.119.42'>Ať mám co odpovědět těm, kdo mě urážejí, vždyť ve tvém slově skládám naději.</verse>
        <verse osisID='Ps.119.43'>Nikdy mi neber z úst slova věrnosti, spoléhám přece na tvé pokyny.</verse>
        <verse osisID='Ps.119.44'>Tvůj Zákon stále plnit chci, navždy a navěky!</verse>
        <verse osisID='Ps.119.45'>Svobodně budu žít stále dál, neboť jsem vyhledal tvá pravidla.</verse>
        <verse osisID='Ps.119.46'>Hovořit budu o tvých svědectvích, nebudu zahanben ani před králi.</verse>
        <verse osisID='Ps.119.47'>Tvá přikázání jsou mi rozkoší - vždyť je miluji!</verse>
        <verse osisID='Ps.119.48'>K milovaným tvým příkazům ruce vztahuji, zatímco přemýšlím nad tvými zákony.</verse>
        <verse osisID='Ps.119.49'>Na slovo svému služebníku vzpomeň si, vždyť jsi mi daroval naději.</verse>
        <verse osisID='Ps.119.50'>To je mi útěchou v mém trápení, že mě oživuješ svými výroky.</verse>
        <verse osisID='Ps.119.51'>Pyšní mě zasypali svými posměšky, od tvého Zákona se však nevzdálím.</verse>
        <verse osisID='Ps.119.52'>V paměti chovám tvé věčné pokyny, těmi se, Hospodine, vždycky utěším.</verse>
        <verse osisID='Ps.119.53'>Zuřivost mě jímá nad ničemy, kteří tvůj Zákon odmítli.</verse>
        <verse osisID='Ps.119.54'>Tvé zákony jsou mými písněmi, kdekoli putuji.</verse>
        <verse osisID='Ps.119.55'>Na tvé jméno vzpomínám po nocích, tvůj Zákon, Hospodine, toužím naplnit.</verse>
        <verse osisID='Ps.119.56'>Tento úkol mi náleží - abych se řídil tvými pravidly!</verse>
        <verse osisID='Ps.119.57'>Ty, Hospodine, jsi mým údělem, tvé slovo plnit slíbil jsem.</verse>
        <verse osisID='Ps.119.58'>O milost prosím tě celým srdcem svým, smiluj se nade mnou, jak jsi zaslíbil!</verse>
        <verse osisID='Ps.119.59'>Když jsem přemýšlel nad svými cestami, kroky jsem obrátil ke tvým svědectvím.</verse>
        <verse osisID='Ps.119.60'>Pospíchám, abych se nezpozdil dodržet chci tvé příkazy.</verse>
        <verse osisID='Ps.119.61'>I když jsem obklopen léčkami ničemů, nezapomínám na Zákon tvůj.</verse>
        <verse osisID='Ps.119.62'>O půlnoci vstávám a chválím tě za spravedlivé soudy tvé.</verse>
        <verse osisID='Ps.119.63'>Všem, kdo tě ctí, jsem přítelem, těm, kdo se drží tvých pravidel.</verse>
        <verse osisID='Ps.119.64'>Tvé lásky, Hospodine, je plná zem - pouč mě prosím o svých zákonech!</verse>
        <verse osisID='Ps.119.65'>Svému služebníku jsi dobro prokázal, dle slova, jež jsi, Hospodine, dal.</verse>
        <verse osisID='Ps.119.66'>Uč mě rozumu a dej mi poznání, vždyť věřím přikázáním tvým!</verse>
        <verse osisID='Ps.119.67'>Než jsem byl pokořen, bloudil jsem, tvých výroků teď ale držím se.</verse>
        <verse osisID='Ps.119.68'>Dobrý jsi a dobro působíš, nauč mě prosím své zákony.</verse>
        <verse osisID='Ps.119.69'>I když mě pyšní špiní svojí lží, celým srdcem se řídím tvými pravidly.</verse>
        <verse osisID='Ps.119.70'>Srdce jim otupěla, jsou samý tuk, mou rozkoší je ale Zákon tvůj.</verse>
        <verse osisID='Ps.119.71'>Prospělo mi to, že jsem byl pokořen - poučil jsem se o tvých zákonech.</verse>
        <verse osisID='Ps.119.72'>Zákon tvých úst je pro mě vzácnější než tisíce zlatých a stříbrných!</verse>
        <verse osisID='Ps.119.73'>Tvé ruce mě učinily a uhnětly, dej mi rozum, ať pochopím tvé příkazy.</verse>
        <verse osisID='Ps.119.74'>Tví ctitelé ze zaradují, až mě uvidí, tvé slovo je mou nadějí.</verse>
        <verse osisID='Ps.119.75'>Tvé soudy jsou spravedlivé, to, Hospodine, vím, ve své věrnosti jsi mě pokořil.</verse>
        <verse osisID='Ps.119.76'>Kéž mě tvá láska prosím potěší, jak jsi to svému služebníku zaslíbil.</verse>
        <verse osisID='Ps.119.77'>Kéž mě tvůj soucit navštíví, abych žil, tvůj Zákon je mi přece rozkoší!</verse>
        <verse osisID='Ps.119.78'>Kéž jsou zahanbeni pyšní, že zrádně křivdí mi, zatímco přemýšlím nad tvými příkazy.</verse>
        <verse osisID='Ps.119.79'>Kéž se tví ctitelé ke mně navrátí, aby poznali tvá svědectví.</verse>
        <verse osisID='Ps.119.80'>Kéž je mé srdce tvým zákonům oddané - tehdy nebudu nikdy zahanben!</verse>
        <verse osisID='Ps.119.81'>Umírám touhou po tvém spasení, tvé slovo je mou nadějí.</verse>
        <verse osisID='Ps.119.82'>Oči mi slábnou, tvé sliby vyhlížím, ptám se: "Kdy už mě potěšíš?"</verse>
        <verse osisID='Ps.119.83'>I když jsem jako měch dýmem svraštělý, nezapomínám na tvé zákony.</verse>
        <verse osisID='Ps.119.84'>Jak dlouho bude žít tvůj služebník? Kdy už mé pronásledovatele odsoudíš?</verse>
        <verse osisID='Ps.119.85'>Pyšní mi jámy kopají, ti na tvůj Zákon vůbec nehledí.</verse>
        <verse osisID='Ps.119.86'>Věrné jsou všechny tvé příkazy; zrádci mě pronásledují, pomoz mi!</verse>
        <verse osisID='Ps.119.87'>Skoro mě vyhladili ze země, nepustil jsem se však tvých pravidel.</verse>
        <verse osisID='Ps.119.88'>Ve své lásce prosím obživ mě - svědectví tvých úst chci dodržet!</verse>
        <verse osisID='Ps.119.89'>Tvé slovo, Hospodine, navěky ukotveno je v nebesích.</verse>
        <verse osisID='Ps.119.90'>Po všechna pokolení trvá věrnost tvá, zemi jsi založil, a tak zůstává.</verse>
        <verse osisID='Ps.119.91'>Vše je tu dodnes, jak jsi nařídil, vždyť všechny věci slouží ti.</verse>
        <verse osisID='Ps.119.92'>Kdyby tvůj Zákon nebyl mou rozkoší, dávno bych zahynul ve svém trápení.</verse>
        <verse osisID='Ps.119.93'>Tvá pravidla nikdy neztratím z paměti, vždyť právě jimi jsi mě obživil!</verse>
        <verse osisID='Ps.119.94'>Patřím jen tobě, buď spása má, vždyť vyhledávám tvá pravidla.</verse>
        <verse osisID='Ps.119.95'>Ničemové na mě číhají, aby mě zabili, zatímco přemýšlím o tvých svědectvích.</verse>
        <verse osisID='Ps.119.96'>Vidím, že vše dokonalé má své hranice - ve tvém přikázání je však svoboda bez konce!</verse>
        <verse osisID='Ps.119.97'>Jak velmi tvůj Zákon miluji - celý den o něm přemýšlím!</verse>
        <verse osisID='Ps.119.98'>Tvé přikázání stále se mnou je, moudřejším nad mé nepřátele činí mě.</verse>
        <verse osisID='Ps.119.99'>Nad všechny své učitele jsem nabyl moudrosti, protože přemýšlím o tvých svědectvích.</verse>
        <verse osisID='Ps.119.100'>Rozumnější jsem dokonce nad starce, neboť se držím tvých pravidel.</verse>
        <verse osisID='Ps.119.101'>Od každé zlé cesty své kroky zdržuji, abych se řídil slovem tvým.</verse>
        <verse osisID='Ps.119.102'>Od tvých pokynů neodvracím se, vždyť ty sám jsi můj učitel.</verse>
        <verse osisID='Ps.119.103'>Jak sladce mi chutnají tvé výroky - sladší než med jsou ústům mým!</verse>
        <verse osisID='Ps.119.104'>Z tvých pravidel jsem se rozumu naučil, a proto nenávidím každou cestu lži.</verse>
        <verse osisID='Ps.119.105'>Svíce mým krokům je slovo tvé, svítí mi na cestě.</verse>
        <verse osisID='Ps.119.106'>Co jsem odpřisáhl, to také splním, tvé spravedlivé soudy dodržím.</verse>
        <verse osisID='Ps.119.107'>Přespříliš jsem byl pokořen, svým slovem, Hospodine, obživ mě!</verse>
        <verse osisID='Ps.119.108'>Přijmi, Hospodine, vděčné oběti mých rtů a vyuč mě svým pokynům.</verse>
        <verse osisID='Ps.119.109'>I když můj život stále visí na vlásku, nezapomínám na Zákon tvůj.</verse>
        <verse osisID='Ps.119.110'>I když mi ničemové nastražili past, neopustil jsem tvá pravidla.</verse>
        <verse osisID='Ps.119.111'>Tvá svědectví jsou mi věčným dědictvím, naplňují přece mé srdce radostí.</verse>
        <verse osisID='Ps.119.112'>Rozhodl jsem se plnit tvé zákony - v tom je odplata navěky!</verse>
        <verse osisID='Ps.119.113'>Nesnáším ty, kdo jsou vrtkaví, tvůj Zákon ale miluji.</verse>
        <verse osisID='Ps.119.114'>Ty jsi má skrýše a můj štít, tvé slovo je mou nadějí.</verse>
        <verse osisID='Ps.119.115'>Odstupte ode mě, bídáci, příkazy svého Boha plnit chci!</verse>
        <verse osisID='Ps.119.116'>Podpírej mě, jak jsi zaslíbil, abych žil, nedej, abych byl zklamán ve své naději!</verse>
        <verse osisID='Ps.119.117'>Podpoř mě, abych byl zachráněn, k tvým zákonům abych stále hledět směl.</verse>
        <verse osisID='Ps.119.118'>Odmítáš všechny, kdo opouštějí tvé zákony, vždyť jejich bludy jsou pouhé lži!</verse>
        <verse osisID='Ps.119.119'>Jak smetí zavrhuješ všechny ničemy na zemi, a proto miluji tvá svědectví.</verse>
        <verse osisID='Ps.119.120'>Tělo se mi chvěje hrůzou před tebou - v úžasu hledím na tvůj soud!</verse>
        <verse osisID='Ps.119.121'>Právem a spravedlností řídím se, nevydej mě těm, kdo vydírají mě!</verse>
        <verse osisID='Ps.119.122'>Zaruč se ve prospěch svého služebníka, ať už mě pyšní přestanou vydírat.</verse>
        <verse osisID='Ps.119.123'>Oči mi slábnou, tvou spásu vyhlížím a tvou spravedlnost, kterou jsi zaslíbil.</verse>
        <verse osisID='Ps.119.124'>Se svým služebníkem nalož laskavě, pouč mě prosím o svých zákonech!</verse>
        <verse osisID='Ps.119.125'>Dej mi rozum, vždyť jsem tvůj služebník, abych rozuměl tvým svědectvím.</verse>
        <verse osisID='Ps.119.126'>Čas jednat, Hospodine, už je tu - lidé porušují Zákon tvůj!</verse>
        <verse osisID='Ps.119.127'>Protože miluji tvé příkazy, jsou mi nad zlato, i to nejčistší.</verse>
        <verse osisID='Ps.119.128'>Všech tvých pravidel cením si, a proto nenávidím každou cestu lži!</verse>
        <verse osisID='Ps.119.129'>Tvá svědectví jsou úžasná, to proto je chci zachovat!</verse>
        <verse osisID='Ps.119.130'>Tvé slovo s sebou světlo přináší, prostým dodává moudrosti.</verse>
        <verse osisID='Ps.119.131'>S ústy otevřenými vzdychám dychtivě, protože toužím po tvých příkazech!</verse>
        <verse osisID='Ps.119.132'>Pohlédni na mě, prosím smiluj se dle práva těch, kdo milují jméno tvé.</verse>
        <verse osisID='Ps.119.133'>Upevni mé kroky ve svých výrocích, ať mě neovládne žádný hřích!</verse>
        <verse osisID='Ps.119.134'>Vysvoboď mě z lidského bezpráví, abych se řídil tvými pravidly.</verse>
        <verse osisID='Ps.119.135'>Rozjasni svou tvář nad služebníkem svým, nauč mě prosím svoje zákony.</verse>
        <verse osisID='Ps.119.136'>Z očí mi slzy proudí potokem - lidé se neřídí tvým Zákonem!</verse>
        <verse osisID='Ps.119.137'>Spravedlivý jsi, Hospodine, a soudy tvé jsou poctivé.</verse>
        <verse osisID='Ps.119.138'>Svědectví, která jsi svěřil nám, spravedlivá jsou a zcela pravdivá.</verse>
        <verse osisID='Ps.119.139'>Až se zalykám samým horlením, že moji protivníci na tvé slovo nedbají.</verse>
        <verse osisID='Ps.119.140'>Tvé výroky jsou zcela ryzí, já, tvůj služebník, je miluji!</verse>
        <verse osisID='Ps.119.141'>I když jsem nepatrný, i když jsem pohrdán, nezapomínám na tvá pravidla.</verse>
        <verse osisID='Ps.119.142'>Tvá spravedlnost navždy obstojí, tvůj Zákon je zcela pravdivý.</verse>
        <verse osisID='Ps.119.143'>Doléhá na mě úzkost a trápení, tvá přikázání však jsou mi rozkoší.</verse>
        <verse osisID='Ps.119.144'>Navěky spravedlivá jsou tvá svědectví - dej mi porozumění, abych žil!</verse>
        <verse osisID='Ps.119.145'>Celým srdcem volám, Hospodine, slyš: Chci zachovávat tvé zákony!</verse>
        <verse osisID='Ps.119.146'>Volám k tobě, prosím zachraň mě, abych tvá svědectví mohl dodržet!</verse>
        <verse osisID='Ps.119.147'>Před svítáním vstávám s voláním, na tvé slovo čekám s nadějí.</verse>
        <verse osisID='Ps.119.148'>Oka nezamhouřím, celé noci bdím, abych přemýšlel o tvých výrocích.</verse>
        <verse osisID='Ps.119.149'>Prosím vyslyš mě v lásce své, dle svého práva, Hospodine, obživ mě!</verse>
        <verse osisID='Ps.119.150'>Blíží se ti, kdo běží za zvrhlostí, od tvého Zákona se ale vzdalují.</verse>
        <verse osisID='Ps.119.151'>Ty, Hospodine, blízký jsi; spolehlivé jsou všechny tvé příkazy.</verse>
        <verse osisID='Ps.119.152'>Odedávna vím o tvých svědectvích, že jsi je potvrdil navěky.</verse>
        <verse osisID='Ps.119.153'>Hleď na mé trápení a dej mi záchranu, nezapomínám přece na Zákon tvůj.</verse>
        <verse osisID='Ps.119.154'>Veď moji při a buď mi Zastáncem; jak jsi zaslíbil, prosím obživ mě!</verse>
        <verse osisID='Ps.119.155'>Ničemové jsou daleko od spásy, neboť se neptají na tvé zákony.</verse>
        <verse osisID='Ps.119.156'>Veliké je, Hospodine, slitování tvé, dle svého práva prosím obživ mě!</verse>
        <verse osisID='Ps.119.157'>Mnozí mě pronásledují a sužují, nevzdálím se však od tvých svědectví.</verse>
        <verse osisID='Ps.119.158'>Pohled na zrádce hnusím si, neboť nedbají na tvé výroky.</verse>
        <verse osisID='Ps.119.159'>Jak miluji tvá pravidla, Hospodine, hleď, ve své lásce prosím obživ mě!</verse>
        <verse osisID='Ps.119.160'>Úhrnem tvého slova pravda je, navěky spravedlivé jsou všechny soudy tvé.</verse>
        <verse osisID='Ps.119.161'>I když mě bezdůvodně honí vládcové, před tvým slovem v srdci chvěji se.</verse>
        <verse osisID='Ps.119.162'>Ze tvých výroků mám tolik radosti, jako bych našel poklad nejdražší.</verse>
        <verse osisID='Ps.119.163'>Lež se mi hnusí, nenávidím ji, tvůj Zákon ale miluji!</verse>
        <verse osisID='Ps.119.164'>Sedmkrát za den chválím tě za spravedlivé soudy tvé.</verse>
        <verse osisID='Ps.119.165'>Kdo milují tvůj Zákon, mají hojný mír, žádné překážky je nesrazí!</verse>
        <verse osisID='Ps.119.166'>Čekám, Hospodine, na tvé spasení a plním tvé příkazy.</verse>
        <verse osisID='Ps.119.167'>V duši opatruji tvá svědectví - jak velice je miluji!</verse>
        <verse osisID='Ps.119.168'>Tvých pravidel a svědectví držím se, ty přece vidíš všechny cesty mé.</verse>
        <verse osisID='Ps.119.169'>Kéž se mé volání k tobě, Hospodine, přiblíží, dle svého slova rozum daruj mi!</verse>
        <verse osisID='Ps.119.170'>Kéž má modlitba k tobě dorazí, vysvoboď mě, jak jsi zaslíbil!</verse>
        <verse osisID='Ps.119.171'>Kéž chvála přetéká z mých rtů - vždyť ty mě učíš svým zákonům.</verse>
        <verse osisID='Ps.119.172'>Kéž jazyk můj zpívá o tvých výrocích, neboť jsou spravedlivé všechny tvé příkazy.</verse>
        <verse osisID='Ps.119.173'>Kéž mi pomáhá ruka tvá, vždyť jsem si zvolil tvá pravidla.</verse>
        <verse osisID='Ps.119.174'>Toužím, Hospodine, po tvém spasení, tvůj Zákon je mi rozkoší!</verse>
        <verse osisID='Ps.119.175'>Kéž mohu žít, abych tě oslavil, kéž jsou mi pomocí tvé pokyny.</verse>
        <verse osisID='Ps.119.176'>Jak ovce ztracená jsem zabloudil, hledej mě - jsem tvůj služebník, nezapomínám na tvé příkazy!</verse>
      </chapter>
      <chapter osisID='Ps.120'>
        <verse osisID='Ps.120.1'>Poutní píseň. K Hospodinu ve svém soužení volám a on mi odpoví.</verse>
        <verse osisID='Ps.120.2'>Mou duši, Hospodine, zachraňuj od lživých rtů a lstivých jazyků!</verse>
        <verse osisID='Ps.120.3'>Jak budeš potrestán a co čeká tě, ty, který mluvíš lstivým jazykem?</verse>
        <verse osisID='Ps.120.4'>Šípy bojovníka přeostré, řeřavé uhlí z jalovce!</verse>
        <verse osisID='Ps.120.5'>Běda mi, že pobývám v Mešeku, že bydlím v stanech Kedarců!</verse>
        <verse osisID='Ps.120.6'>Má duše se už dlouho zdržuje mezi nepřáteli pokoje.</verse>
        <verse osisID='Ps.120.7'>Já sám jsem pro pokoj, když ale promluvím, chtějí boj!</verse>
      </chapter>
      <chapter osisID='Ps.121'>
        <verse osisID='Ps.121.1'>Poutní píseň. K horám své oči obracím - odkud se dočkám pomoci?</verse>
        <verse osisID='Ps.121.2'>Má pomoc od Hospodina přichází, jenž nebe i zemi učinil!</verse>
        <verse osisID='Ps.121.3'>On nedá klopýtnout noze tvé, tvůj ochránce jistě nedříme.</verse>
        <verse osisID='Ps.121.4'>Jistěže nedříme ani nespí ten, který ochraňuje Izrael!</verse>
        <verse osisID='Ps.121.5'>Hospodin je tvůj ochránce, Hospodin po tvé pravici dá ti stín.</verse>
        <verse osisID='Ps.121.6'>Neublíží ti slunce během dne, ani měsíc za nocí.</verse>
        <verse osisID='Ps.121.7'>Hospodin tě ochrání před vším zlým, tvou duši ochrání.</verse>
        <verse osisID='Ps.121.8'>Hospodin ochrání tvé vycházení i vcházení jak nyní, tak i navěky!</verse>
      </chapter>
      <chapter osisID='Ps.122'>
        <verse osisID='Ps.122.1'>Davidova poutní píseň. Raduji se, když slýchávám: "Pojďme do domu Hospodinova!"</verse>
        <verse osisID='Ps.122.2'>Naše nohy se brzy postaví, Jeruzaléme, v branách tvých!</verse>
        <verse osisID='Ps.122.3'>Jeruzalém je město výstavné, v jediný celek semknuté.</verse>
        <verse osisID='Ps.122.4'>Do něho stoupají rodiny, rodiny Hospodinovy, aby oslavily jméno Hospodin, jak je v Izraeli svědectvím.</verse>
        <verse osisID='Ps.122.5'>Zde přece zasedá soudní dvůr, zde zasedá dům Davidův!</verse>
        <verse osisID='Ps.122.6'>Za pokoj Jeruzaléma se modlete: "Ti, kdo tě milují, ať žijí pokojně!</verse>
        <verse osisID='Ps.122.7'>Pokoj ať vládne ve tvých zdech, v tvých palácích ať je bezpečně!"</verse>
        <verse osisID='Ps.122.8'>Pro svoje bratry a své přátele za tvůj pokoj chci modlit se.</verse>
        <verse osisID='Ps.122.9'>Pro dům Hospodina, našeho Boha, chci o tvé dobro usilovat!</verse>
      </chapter>
      <chapter osisID='Ps.123'>
        <verse osisID='Ps.123.1'>Poutní píseň. K tobě své oči obracím, k tobě, jenž trůníš v nebesích!</verse>
        <verse osisID='Ps.123.2'>Jako služebníci k svým pánům vzhlížejí, jako služebnice vzhlíží ke své paní, tak my k Hospodinu, našemu Bohu, vzhlížíme: Kéž už se nad námi smiluje!</verse>
        <verse osisID='Ps.123.3'>Smiluj se nad námi, Hospodine, smiluj se, už jsme přesyceni posměchem!</verse>
        <verse osisID='Ps.123.4'>Už jsme přesyceni nadmíru urážkami těch, kdo žijí v poklidu, a posměchem těch nadutců!</verse>
      </chapter>
      <chapter osisID='Ps.124'>
        <verse osisID='Ps.124.1'>Davidova poutní píseň. Kdyby s námi nebyl Hospodin - jen řekni, Izraeli:</verse>
        <verse osisID='Ps.124.2'>Kdyby s námi nebyl Hospodin tenkrát, když nás lidé napadli,</verse>
        <verse osisID='Ps.124.3'>tehdy by nás byli zaživa spolykali ve svém zuřivém běsnění.</verse>
        <verse osisID='Ps.124.4'>Tehdy by nás byly vody odplavily, naše životy proud by pohltil.</verse>
        <verse osisID='Ps.124.5'>Tehdy by nás byly pohltily vody v onom vzedmutí.</verse>
        <verse osisID='Ps.124.6'>Požehnán buď Hospodin, že nás nevydal jejich tesákům napospas!</verse>
        <verse osisID='Ps.124.7'>Jak ptáče unikli jsme z pasti ptáčníka, my jsme unikli, léčka selhala!</verse>
        <verse osisID='Ps.124.8'>Naše pomoc je ve jménu Hospodin - nebe i zemi on sám učinil!</verse>
      </chapter>
      <chapter osisID='Ps.125'>
        <verse osisID='Ps.125.1'>Poutní píseň. Ti, kdo v Hospodina doufají, hoře Sionu jsou podobní, která nezakolísá, stojí navěky!</verse>
        <verse osisID='Ps.125.2'>Kolem Jeruzaléma jsou hory, kolem svého lidu je Hospodin jak nyní, tak i navěky!</verse>
        <verse osisID='Ps.125.3'>Jistěže nezůstane žezlo zlých nad spravedlivých dědictvím, aby spravedliví ruce nevztáhli k páchání špatnosti.</verse>
        <verse osisID='Ps.125.4'>K dobrým se, Hospodine, dobře zachovej, k těm, kteří mají srdce upřímné.</verse>
        <verse osisID='Ps.125.5'>Ty, kdo se obracejí k cestám klikatým, takové Hospodin zapudí se zločinci! Pokoj Izraeli!</verse>
      </chapter>
      <chapter osisID='Ps.126'>
        <verse osisID='Ps.126.1'>Poutní píseň. Když Hospodin navracel sionské zajatce, zdálo se nám to jako sen.</verse>
        <verse osisID='Ps.126.2'>Naše ústa tehdy plnil smích, naše jazyky jásaly. Tehdy se říkalo mezi národy: "Veliké věci jim učinil Hospodin!"</verse>
        <verse osisID='Ps.126.3'>Veliké věci nám učinil Hospodin, naplnilo nás veselí.</verse>
        <verse osisID='Ps.126.4'>Navrať nás, Hospodine, z našeho zajetí, jako když na poušti vytrysknou potoky!</verse>
        <verse osisID='Ps.126.5'>Ti, kteří rozsévali se slzami, sklidí úrodu s jásáním.</verse>
        <verse osisID='Ps.126.6'>Ten, který s pláčem vychází, aby drahocenné símě rozhodil, ten se s jásotem jednou navrátí, aby své snopy shromáždil.</verse>
      </chapter>
      <chapter osisID='Ps.127'>
        <verse osisID='Ps.127.1'>Šalomounova poutní píseň. Nestaví-li dům Hospodin, marně se namáhají, kdo jej stavějí. Nechrání-li město Hospodin, marně bdí jeho ochránci.</verse>
        <verse osisID='Ps.127.2'>Marné je, abyste časně vstávali a zůstávali vzhůru do noci. Proč byste jedli chléb bolesti? Bůh svoje milé spánkem obdařil!</verse>
        <verse osisID='Ps.127.3'>Děti jsou dědictví od Hospodina, plod lůna je přece odměna.</verse>
        <verse osisID='Ps.127.4'>Tak jako šípy, jež hrdina třímá, jsou děti zplozené zamlada.</verse>
        <verse osisID='Ps.127.5'>Blaze člověku, jenž jich má plný toulec - takový nebude zahanben, až bude s protivníky jednat před soudem!</verse>
      </chapter>
      <chapter osisID='Ps.128'>
        <verse osisID='Ps.128.1'>Poutní píseň. Blaze každému, kdo Hospodina ctí, tomu, kdo kráčí jeho cestami!</verse>
        <verse osisID='Ps.128.2'>Prací svých rukou se jistě uživíš, blažený budeš a úspěšný.</verse>
        <verse osisID='Ps.128.3'>Tvá manželka jak réva plodící v srdci tvého domu, tvé děti jak olivové proutky kolem tvého stolu!</verse>
        <verse osisID='Ps.128.4'>Hle - takové požehnání bude mít muž, který Hospodina ctí!</verse>
        <verse osisID='Ps.128.5'>Kéž ti ze Sionu žehná Hospodin, zdar Jeruzaléma kéž uvidíš po všechny dny, kdy budeš žít.</verse>
        <verse osisID='Ps.128.6'>Kéž uvidíš i děti dětí svých! Pokoj Izraeli!</verse>
      </chapter>
      <chapter osisID='Ps.129'>
        <verse osisID='Ps.129.1'>Poutní píseň. Tolik mě týrali už od dětství - jen řekni, Izraeli:</verse>
        <verse osisID='Ps.129.2'>Tolik mě týrali už od dětství, nikdy mě ale nezmohli!</verse>
        <verse osisID='Ps.129.3'>Přes moje záda oráči orali dlouhými brázdami.</verse>
        <verse osisID='Ps.129.4'>Spravedlivý je však Hospodin - přesekal provazy lidí zlých!</verse>
        <verse osisID='Ps.129.5'>Ať musí s hanbou táhnout pryč všichni, kdo k Sionu mají nenávist!</verse>
        <verse osisID='Ps.129.6'>Ať jsou jak tráva na střechách, co dřív, než vzroste, usychá!</verse>
        <verse osisID='Ps.129.7'>Ženci se jí ani nedotknou, vazači snopů ji do náruče nevezmou.</verse>
        <verse osisID='Ps.129.8'>Ať je nepozdraví, kdo tudy jde: "Hospodin vám své požehnání dej! V Hospodinově jménu vám žehnáme!"</verse>
      </chapter>
      <chapter osisID='Ps.130'>
        <verse osisID='Ps.130.1'>Poutní píseň. Z hlubin, Hospodine, volám tě,</verse>
        <verse osisID='Ps.130.2'>Pane můj, prosím vyslyš mě, k mým prosbám nakloň uši své!</verse>
        <verse osisID='Ps.130.3'>Budeš-li, Pane, připomínat viny, kdo, Hospodine, obstojí?</verse>
        <verse osisID='Ps.130.4'>Ty jsi však plný odpuštění, aby tě lidé v úctě chovali!</verse>
        <verse osisID='Ps.130.5'>Spoléhám na Hospodina, spoléhám celou duší, v jeho slově skládám naději.</verse>
        <verse osisID='Ps.130.6'>Má duše Pána vyhlíží více než strážní svítání, než strážní svítání!</verse>
        <verse osisID='Ps.130.7'>V Hospodina, Izraeli, skládej naději, vždyť plný lásky je Hospodin, plný ochoty tě vykoupit.</verse>
        <verse osisID='Ps.130.8'>On sám Izraele vykoupí ze všech jeho vin!</verse>
      </chapter>
      <chapter osisID='Ps.131'>
        <verse osisID='Ps.131.1'>Davidova poutní píseň. Nemám, Hospodine, srdce naduté, povýšeným zrakem nerozhlížím se. Do ničeho přehnaného se nepouštím, do ničeho, co je nad mé možnosti.</verse>
        <verse osisID='Ps.131.2'>Což nejsem spokojený a poklidný, jako když matka své dítě nakojí? Právě nakojenému se podobá ve mně duše má.</verse>
        <verse osisID='Ps.131.3'>V Hospodina, Izraeli, skládej naději jak nyní, tak i navěky!</verse>
      </chapter>
      <chapter osisID='Ps.132'>
        <verse osisID='Ps.132.1'>Poutní píseň. Pamatuj, Hospodine, na Davida i na všechno, co podstoupil -</verse>
        <verse osisID='Ps.132.2'>na to, co Hospodinu přísahal, když Mocnému Jákobovu složil slib:</verse>
        <verse osisID='Ps.132.3'>"Jistěže nevejdu do svého domu, na svoje lůžko nelehnu,</verse>
        <verse osisID='Ps.132.4'>svým očím nedovolím usnout, svým víčkům nedám poklesnout,</verse>
        <verse osisID='Ps.132.5'>dokud nenajdu domov Hospodinu, příbytek Jákobovu Mocnému."</verse>
        <verse osisID='Ps.132.6'>O jeho Truhle jsme v Efratě slyšeli, nalezli jsme ji v kraji Jearim.</verse>
        <verse osisID='Ps.132.7'>K jeho příbytku pojďme již, klaňme se u jeho podnoží!</verse>
        <verse osisID='Ps.132.8'>"Povstaň, Hospodine, ke svému spočinutí, společně s Truhlou síly tvé!</verse>
        <verse osisID='Ps.132.9'>Tví kněží ať jsou spravedlností oblečeni, tvoji věrní ať jásají!</verse>
        <verse osisID='Ps.132.10'>Pro Davida, služebníka svého, neodmítej svého pomazaného!"</verse>
        <verse osisID='Ps.132.11'>Hospodin Davidovi věrně přísahal co nechce nikdy odvolat: "Jeden z tvých vlastních potomků dosedne po tobě na tvůj trůn.</verse>
        <verse osisID='Ps.132.12'>Když tvoji synové mou smlouvu zachovají a má svědectví, jimž je vyučím, i jejich synové na věky věků dosednou na tvůj trůn."</verse>
        <verse osisID='Ps.132.13'>Hospodin si přece Sion zvolil, oblíbil si jej za svůj příbytek:</verse>
        <verse osisID='Ps.132.14'>"Zde je mé spočinutí na věčné věky, zde budu přebývat, jak toužil jsem!</verse>
        <verse osisID='Ps.132.15'>Štědře požehnám jeho zásoby, jeho chudé chlebem nasytím,</verse>
        <verse osisID='Ps.132.16'>jeho kněží obléknu spasením, jeho věrní budou jásat radostí!</verse>
        <verse osisID='Ps.132.17'>Zde nechám vyrůst roh Davidův, o svíci svého pomazaného se postarám.</verse>
        <verse osisID='Ps.132.18'>Jeho nepřátele obléknu v hanbu, na jeho hlavě však zazáří koruna."</verse>
      </chapter>
      <chapter osisID='Ps.133'>
        <verse osisID='Ps.133.1'>Davidova poutní píseň. Jak je to vzácné a jak příjemné, když bratři žijí spolu v jednotě!</verse>
        <verse osisID='Ps.133.2'>Jak vzácný olej na hlavě, stékající po bradě - po bradě Áronově tekoucí, po jeho rouchu až po cíp.</verse>
        <verse osisID='Ps.133.3'>Jak rosa z hory Hermonu sestupující na hory Sionu. Tam přece Hospodin požehnání udílí - život až navěky!</verse>
      </chapter>
      <chapter osisID='Ps.134'>
        <verse osisID='Ps.134.1'>Poutní píseň. Pojďte Hospodina velebit, každý, kdo je Hospodinův služebník - vy, kteří stojíte za nocí v domě, kde bydlí Hospodin!</verse>
        <verse osisID='Ps.134.2'>Zvedejte ruce ve svatyni, pojďte Hospodina velebit!</verse>
        <verse osisID='Ps.134.3'>Kéž ti ze Sionu žehná Hospodin, jenž nebe i zemi učinil!</verse>
      </chapter>
      <chapter osisID='Ps.135'>
        <verse osisID='Ps.135.1'>Haleluja! Chvalte jméno Hospodin, chvalte, Hospodinovi sloužící,</verse>
        <verse osisID='Ps.135.2'>vy, kdo stojíte v domě Hospodinově, v domě našeho Boha, v jeho nádvořích!</verse>
        <verse osisID='Ps.135.3'>Chvalte Hospodina - jak dobrý je Hospodin! Jeho jméno opěvujte - jak je nádherné!</verse>
        <verse osisID='Ps.135.4'>Hospodin přece Jákoba vyvolil, Izrael je jeho zvláštním pokladem!</verse>
        <verse osisID='Ps.135.5'>Hospodin je veliký - to vím jistě, nad všechny bohy je náš Panovník.</verse>
        <verse osisID='Ps.135.6'>Hospodin činí, cokoli se mu zachce, jak v nebi, tak i na zemi, v mořích i v každé hlubině!</verse>
        <verse osisID='Ps.135.7'>On nechá od obzoru stoupat mraky, k lijáku připojuje blesky, vypouští vítr ze svých pokladnic.</verse>
        <verse osisID='Ps.135.8'>On pobil v Egyptě prvorozené, od lidí až po dobytek.</verse>
        <verse osisID='Ps.135.9'>Divy a zázraky seslal, Egypte, proti tobě, na tebe, faraone, na všechny služebníky tvé!</verse>
        <verse osisID='Ps.135.10'>On porazil četné národy a mocné krále zbil -</verse>
        <verse osisID='Ps.135.11'>emorejského krále Sichona i Oga, krále Bášanu, a všechny krále v Kanaánu.</verse>
        <verse osisID='Ps.135.12'>Jejich zemi pak dal za dědictví, dědictví pro Izrael, svůj lid!</verse>
        <verse osisID='Ps.135.13'>Tvé jméno, Hospodine, trvá navěky, tvá památka, Hospodine, po všechna pokolení.</verse>
        <verse osisID='Ps.135.14'>Ano, Hospodin obhájí svůj lid, se svými služebníky bude lítost mít!</verse>
        <verse osisID='Ps.135.15'>Stříbro a zlato jsou pohanské modly, výtvory rukou člověčích.</verse>
        <verse osisID='Ps.135.16'>Ústa mají, a nemluví, oči mají, a nevidí.</verse>
        <verse osisID='Ps.135.17'>Uši mají, a neslyší, v ústech nemají ani vzdech!</verse>
        <verse osisID='Ps.135.18'>Ať jsou jim podobní ti, kdo je dělají, i všichni, kdo v ně doufají!</verse>
        <verse osisID='Ps.135.19'>Rodino Izraelova, velebte Hospodina! Rodino Áronova, velebte Hospodina!</verse>
        <verse osisID='Ps.135.20'>Rodino Leviho, velebte Hospodina! Kdo ctíte Hospodina, velebte Hospodina!</verse>
        <verse osisID='Ps.135.21'>Ze Sionu ať je Hospodin veleben - Jeruzalém je jeho domovem! Haleluja!</verse>
      </chapter>
      <chapter osisID='Ps.136'>
        <verse osisID='Ps.136.1'>Haleluja! Oslavujte Hospodina, je tak dobrý - jeho láska trvá navěky!</verse>
        <verse osisID='Ps.136.2'>Oslavujte Boha bohů - jeho láska trvá navěky!</verse>
        <verse osisID='Ps.136.3'>Oslavujte Pána pánů - jeho láska trvá navěky!</verse>
        <verse osisID='Ps.136.4'>On jediný veliké divy působí - jeho láska trvá navěky!</verse>
        <verse osisID='Ps.136.5'>On ve své moudrosti nebe učinil - jeho láska trvá navěky!</verse>
        <verse osisID='Ps.136.6'>On na vodách zemi rozložil - jeho láska trvá navěky!</verse>
        <verse osisID='Ps.136.7'>On veliká světla učinil, - jeho láska trvá navěky!</verse>
        <verse osisID='Ps.136.8'>Učinil slunce, aby vládlo dni - jeho láska trvá navěky!</verse>
        <verse osisID='Ps.136.9'>Měsíc a hvězdy, aby vládly nad nocí - jeho láska trvá navěky!</verse>
        <verse osisID='Ps.136.10'>On pobil prvorozené v Egyptě - jeho láska trvá navěky!</verse>
        <verse osisID='Ps.136.11'>Vyvedl z jejich středu Izrael - jeho láska trvá navěky!</verse>
        <verse osisID='Ps.136.12'>V mocné ruce a paži vztažené - jeho láska trvá navěky!</verse>
        <verse osisID='Ps.136.13'>On Rudé moře vedví rozdělil - jeho láska trvá navěky!</verse>
        <verse osisID='Ps.136.14'>A jeho středem provedl Izrael - jeho láska trvá navěky!</verse>
        <verse osisID='Ps.136.15'>Faraona s vojskem smetl do moře - jeho láska trvá navěky!</verse>
        <verse osisID='Ps.136.16'>On vedl svůj lid po poušti - jeho láska trvá navěky!</verse>
        <verse osisID='Ps.136.17'>On porazil krále veliké - jeho láska trvá navěky!</verse>
        <verse osisID='Ps.136.18'>A pobil krále věhlasné - jeho láska trvá navěky!</verse>
        <verse osisID='Ps.136.19'>Emorejského krále Sichona- jeho láska trvá navěky!</verse>
        <verse osisID='Ps.136.20'>I Oga, krále Bášanu - jeho láska trvá navěky!</verse>
        <verse osisID='Ps.136.21'>A jejich zemi dal za dědictví - jeho láska trvá navěky!</verse>
        <verse osisID='Ps.136.22'>Dědictví Izraeli, svému sluhovi - jeho láska trvá navěky!</verse>
        <verse osisID='Ps.136.23'>On na nás pamatoval v naší porobě - jeho láska trvá navěky!</verse>
        <verse osisID='Ps.136.24'>Vytrhl nás z ruky našich nepřátel - jeho láska trvá navěky!</verse>
        <verse osisID='Ps.136.25'>On veškeré tvorstvo sytí pokrmem - jeho láska trvá navěky!</verse>
        <verse osisID='Ps.136.26'>Oslavujte Boha nebe - jeho láska trvá navěky!</verse>
      </chapter>
      <chapter osisID='Ps.137'>
        <verse osisID='Ps.137.1'>Mezi babylonskými řekami, tam jsme sedávali a plakali, když jsme vzpomínali na Sion.</verse>
        <verse osisID='Ps.137.2'>V té zemi jsme odložili citery a zavěsili je na vrby.</verse>
        <verse osisID='Ps.137.3'>Naši věznitelé nás tam žádali, abychom jim prý zpívali; naši tyrani od nás chtěli veselí: "Co kdybyste nám zpívali některou z písní sionských?!"</verse>
        <verse osisID='Ps.137.4'>Jak bychom ale byli zpívali Hospodinovu píseň mezi cizinci?</verse>
        <verse osisID='Ps.137.5'>Pokud zapomenu, Jeruzaléme, na tebe, pak ať mi uschne pravice!</verse>
        <verse osisID='Ps.137.6'>Ať mi i k patru jazyk přiroste, pokud přestanu myslet na tebe, pokud mi Jeruzalém nebude nade vše, nade všechny mé rozkoše!</verse>
        <verse osisID='Ps.137.7'>Hospodine, jen se rozpomeň na Edomce v Jeruzalémě v onen den, kdy vykřikovali: "Rozbořte, rozbořte, zničte to město v základech!"</verse>
        <verse osisID='Ps.137.8'>Ó dcero Babylonská, budeš zničena! Blaze tomu, kdo ti odplatí za všechna naše příkoří!</verse>
        <verse osisID='Ps.137.9'>Blaze tomu, kdo tvé děti uchopí a o skálu je rozrazí!</verse>
      </chapter>
      <chapter osisID='Ps.138'>
        <verse osisID='Ps.138.1'>Žalm Davidův. Z celého srdce chválím tě, žalmy ti zpívám před mocnými.</verse>
        <verse osisID='Ps.138.2'>Před tvým svatým chrámem klaním se a tvému jménu děkuji, že miluješ a že věrný jsi, žes i svou pověst převýšil tím, co jsi zaslíbil.</verse>
        <verse osisID='Ps.138.3'>Vyslyšel jsi mě, když k tobě volal jsem - dodals mi odvahy!</verse>
        <verse osisID='Ps.138.4'>Ať tě, Hospodine, všichni králové slaví, až uslyší, co jsi zaslíbil.</verse>
        <verse osisID='Ps.138.5'>Ať opěvují cesty Hospodinovy: "Hospodinova sláva je největší!"</verse>
        <verse osisID='Ps.138.6'>Ač je Hospodin tolik vyvýšený, ponížených přece všímá si a zdálky ví o nadutcích.</verse>
        <verse osisID='Ps.138.7'>I když procházím soužením, život mi daruješ; napřáhneš ruku k mým sokům zuřivým, tvou pravicí budu zachráněn.</verse>
        <verse osisID='Ps.138.8'>Hospodin dokoná se mnou své záměry; tvá láska, Hospodine, trvá navěky - neopouštěj prosím dílo rukou svých!</verse>
      </chapter>
      <chapter osisID='Ps.139'>
        <verse osisID='Ps.139.1'>Pro předního zpěváka. Žalm Davidův. Ty mě, Hospodine, zkoumáš, ty mě znáš.</verse>
        <verse osisID='Ps.139.2'>Ty víš, jak sedám a jak vstávám zas, už zdálky rozumíš mým myšlenkám!</verse>
        <verse osisID='Ps.139.3'>Sleduješ, jak chodím i jak uléhám, všemi mými cestami se zabýváš.</verse>
        <verse osisID='Ps.139.4'>Ještě než mi přijde slovo na jazyk, ty už to, Hospodine, všechno víš!</verse>
        <verse osisID='Ps.139.5'>Zezadu i zpředu jsi mě obklopil, svou dlaň jsi na mě položil.</verse>
        <verse osisID='Ps.139.6'>Takové poznání je nad mé chápání - je příliš hluboké, na to nestačím!</verse>
        <verse osisID='Ps.139.7'>Kam bych byl unikl před duchem tvým? Před tvojí tváří kam bych se skryl?</verse>
        <verse osisID='Ps.139.8'>Kdybych do nebe vystoupil, tam jsi ty, kdybych si ustlal v podsvětí - i tam jsi!</verse>
        <verse osisID='Ps.139.9'>Kdybych si oblékl křídla jitřenky, kdybych se usadil za mořem dalekým,</verse>
        <verse osisID='Ps.139.10'>i tam by mě vedla ruka tvá, tvá pravice by mě držela!</verse>
        <verse osisID='Ps.139.11'>Kdybych si řekl - Snad pohltí mě tma, až světlo kolem mě noc vystřídá -</verse>
        <verse osisID='Ps.139.12'>tobě nebude temná ani tma, noc jako den ti záři dá, tma bude pro tebe světlu podobná!</verse>
        <verse osisID='Ps.139.13'>Mé nitro zformovals ty sám, v lůně mé matky jsi mě tkal.</verse>
        <verse osisID='Ps.139.14'>Chválím tě za tvá díla ohromná, za to, jak podivuhodně jsem udělán a že mou duši tak dobře znáš!</verse>
        <verse osisID='Ps.139.15'>Jediná z mých kostí ti nebyla ukryta, když jsem byl vskrytu formován, když jsem byl hněten v zemských hlubinách!</verse>
        <verse osisID='Ps.139.16'>Můj zárodek tvé oči viděly, všechno jsi zapsal do knihy - dny, jež mi byly určeny, než začal první z nich.</verse>
        <verse osisID='Ps.139.17'>Jak jsou mi drahé, Bože, tvé myšlenky, je jich tak mnoho, že nejdou vypočíst!</verse>
        <verse osisID='Ps.139.18'>Kdybych je počítal, než písku je jich víc; budu zas s tebou, až se probudím!</verse>
        <verse osisID='Ps.139.19'>Kéž bys už, Bože, zabil ty ničemy - "Odstupte ode mě, vy vrahouni!" -</verse>
        <verse osisID='Ps.139.20'>Když mluví o tobě, je to rouhání, tvé jméno zneužívají nepřátelé tví!</verse>
        <verse osisID='Ps.139.21'>Nemám snad, Hospodine, k tvým sokům nenávist? Nehnusím si ty, kdo na tebe útočí?</verse>
        <verse osisID='Ps.139.22'>Naprostou nenávistí nenávidím je, mými nepřáteli stali se!</verse>
        <verse osisID='Ps.139.23'>Zkoumej mě, Bože, a poznej srdce mé, poznej mé myšlenky, jen mě vyzkoušej!</verse>
        <verse osisID='Ps.139.24'>Zjisti, zda držím se cesty škodlivé, a cestou věčnosti mě veď!</verse>
      </chapter>
      <chapter osisID='Ps.140'>
        <verse osisID='Ps.140.1'>Pro předního zpěváka. Žalm Davidův.</verse>
        <verse osisID='Ps.140.2'>Zachraň mě, Hospodine, od lidí zlých, braň mě před těmi, kdo páchají násilí!</verse>
        <verse osisID='Ps.140.3'>Před těmi, kdo v srdci vymýšlejí zlo, těmi, kdo každý den rozněcují boj.</verse>
        <verse osisID='Ps.140.4'>Jako had bodají svými jazyky, zmijí jed skrývají pod svými rty! séla</verse>
        <verse osisID='Ps.140.5'>Chraň mě, Hospodine, od rukou ničemy, braň mě před těmi, kdo páchají násilí, před těmi, kdo chtějí mi nohy podrazit!</verse>
        <verse osisID='Ps.140.6'>Nadutci na mě nastražili léčku, upletli na mě síť z provazů, u cesty položili mnohou nástrahu. séla</verse>
        <verse osisID='Ps.140.7'>Říkám Hospodinu: Můj Bůh jsi ty. Vyslyš, Hospodine, moje modlitby!</verse>
        <verse osisID='Ps.140.8'>Hospodine, Pane, má mocná záchrano, hlavu mi kryješ, když přijde boj.</verse>
        <verse osisID='Ps.140.9'>Neplň, Hospodine, tužby ničemů, jejich zlé plány ať nedojdou úspěchu! séla</verse>
        <verse osisID='Ps.140.10'>Ti, kdo mě obkličují, hlavy zvedají - zrádností vlastních rtů ať jsou smeteni!</verse>
        <verse osisID='Ps.140.11'>Ať na ně prší uhlí řeřavé, ať padnou do jámy, z níž nikdo nevstane!</verse>
        <verse osisID='Ps.140.12'>Ať pomlouvači ztratí svůj domov na zemi, násilníky ať dožene a srazí neštěstí!</verse>
        <verse osisID='Ps.140.13'>Vím to, že Hospodin hájí chudáky a že prosadí právo ubohých. Jistěže spravedliví tvé jméno oslaví, před tvojí tváří budou žít poctiví!</verse>
      </chapter>
      <chapter osisID='Ps.141'>
        <verse osisID='Ps.141.1'>Žalm Davidův. Volám tě, Hospodine, ke mně pospíchej, vyslyš můj hlas, když volám tě!</verse>
        <verse osisID='Ps.141.2'>Kéž je má modlitba před tebou kadidlem, večerní obětí kéž jsou mé ruce zvednuté!</verse>
        <verse osisID='Ps.141.3'>K mým ústům, Hospodine, postav stráž, bránu mých rtů prosím chraň.</verse>
        <verse osisID='Ps.141.4'>Nenech mé srdce ke zlu zamířit, ať se neúčastním skutků ničemných s lidmi, kteří jsou zločinci - ať ani neokusím jejich lahůdky!</verse>
        <verse osisID='Ps.141.5'>Ať mě spravedlivý třeba i bije, jen ať jsem napomínán přítelem, ať mi však hlavu nemažou ničemové - proti jejich zločinům stále modlím se!</verse>
        <verse osisID='Ps.141.6'>Až jejich vůdcové budou svrženi ze skály, jak dobře mluvil jsem, všichni poznají.</verse>
        <verse osisID='Ps.141.7'>Jako když oráč rozčísne brázdu v zemi, poletí jejich kosti do chřtánu podsvětí!</verse>
        <verse osisID='Ps.141.8'>Já k tobě, Hospodine, Pane, upírám oči, na tebe spoléhám, nenech mě zahynout!</verse>
        <verse osisID='Ps.141.9'>Chraň mě před pastí, kterou mi nastražili, před léčkami těch zločinců!</verse>
        <verse osisID='Ps.141.10'>Ničemové ať padnou do svých vlastních sítí - já zatím uniknu!</verse>
      </chapter>
      <chapter osisID='Ps.142'>
        <verse osisID='Ps.142.1'>Poučný žalm Davidův. Jeho modlitba, když byl v jeskyni.</verse>
        <verse osisID='Ps.142.2'>K Hospodinu volám s úpěním, k Hospodinu volám, žadoním!</verse>
        <verse osisID='Ps.142.3'>Vylévám před ním svoje starosti, své trápení mu svěřuji.</verse>
        <verse osisID='Ps.142.4'>Na duchu klesám slabostí, ty ale o mé stezce víš! Na cestě, kterou se ubírám, na mě nastražili past.</verse>
        <verse osisID='Ps.142.5'>Pohleď k mé pravici, všimni si: nezná se ke mně ani jediný! Kdybych chtěl utéci, nemám kam, nikdo se o mě nestará!</verse>
        <verse osisID='Ps.142.6'>K tobě zní moje volání: Ty, Hospodine, jsi má skrýš, můj úděl na zemi mezi živými!</verse>
        <verse osisID='Ps.142.7'>Vyslechni prosím moje volání - jsem už úplně zoufalý! Zachraň mě před těmi, kdo mě stíhají, jsou příliš silní - na ně nestačím! Vyveď mou duši z vězení, abych tvé jméno mohl oslavit! Tehdy mě spravedliví obklopí, až mi své dobrodiní projevíš.</verse>
      </chapter>
      <chapter osisID='Ps.143'>
        <verse osisID='Ps.143.1'>Žalm Davidův. Slyš, Hospodine, moji modlitbu, mé prosbě prosím popřej sluch. Odpověz mi ve své věrnosti, ve své spravedlnosti!</verse>
        <verse osisID='Ps.143.2'>Jsem tvůj služebník, nevoď mě na soud - nikdo z živých není v právu před tebou!</verse>
        <verse osisID='Ps.143.3'>Pronásleduje mě nepřítel, zašlapat chce mě do země! Nutí mě bydlet v temnotě tak jako dávno zemřelé.</verse>
        <verse osisID='Ps.143.4'>Na duchu klesám slabostí, srdce mám plné zděšení.</verse>
        <verse osisID='Ps.143.5'>Vzpomínám na dny, které minuly, rozjímám o všem, co jsi učinil, o díle tvých rukou přemýšlím.</verse>
        <verse osisID='Ps.143.6'>Své ruce k tobě vztahuji, žízním po tobě jak země bez vody! séla</verse>
        <verse osisID='Ps.143.7'>Pospěš, Hospodine, vyslyš mě dříve, než ztratím dech! Neskrývej přede mnou svoji tvář, ať se nepodobám mrtvolám.</verse>
        <verse osisID='Ps.143.8'>Kéž ráno uslyším o lásce tvé - jsi má jediná naděje! Ukaž mi cestu, po níž bych šel - tobě svou duši svěřil jsem.</verse>
        <verse osisID='Ps.143.9'>Zbav mě, Hospodine, mých nepřátel, v tobě hledám svou ochranu.</verse>
        <verse osisID='Ps.143.10'>Plnit tvou vůli prosím nauč mě - vždyť jsi můj Bůh! Tvůj laskavý Duch ať vede mě po zemi srovnané.</verse>
        <verse osisID='Ps.143.11'>Obživ mě, Hospodine, pro jméno své, ve své spravedlnosti z trápení vyveď mě.</verse>
        <verse osisID='Ps.143.12'>Kvůli své lásce kéž mé soky umlčíš, všechny mé protivníky prosím znič - vždyť jsem tvůj služebník!</verse>
      </chapter>
      <chapter osisID='Ps.144'>
        <verse osisID='Ps.144.1'>Žalm Davidův. Požehnán buď Hospodin, skála má! On učí mé ruce bojovat, mé prsty chystá na zápas.</verse>
        <verse osisID='Ps.144.2'>On je má láska, můj pevný hrad, mé útočiště, má záchrana. On je můj štít, na něj spoléhám, i národy mi poddává.</verse>
        <verse osisID='Ps.144.3'>Co je, Hospodine, člověk, že o něm víš, co je lidský tvor, že o něm přemýšlíš?</verse>
        <verse osisID='Ps.144.4'>Člověk je páře podobný, jeho dny míjejí jako stín.</verse>
        <verse osisID='Ps.144.5'>Sestup, Hospodine, své nebe rozetni, dotkni se hor, ať dýmají!</verse>
        <verse osisID='Ps.144.6'>Zasáhni bleskem, nepřátele rozptyl, vyšli své šípy, abys je rozdrtil!</verse>
        <verse osisID='Ps.144.7'>Vztáhni svou ruku z výšiny, z mohutných vod mě vyprosti, z ruky cizáků mě vytrhni!</verse>
        <verse osisID='Ps.144.8'>Ti mají ústa plná lži, křivě přísahají svou pravicí!</verse>
        <verse osisID='Ps.144.9'>Novou píseň ti pak, Bože, zazpívám, na desetistrunné loutně zahraju ti žalm.</verse>
        <verse osisID='Ps.144.10'>Ty umíš vítězství králům darovat, vyprostíš svého služebníka Davida! Od krutého meče</verse>
        <verse osisID='Ps.144.11'>mě vyprosti, z ruky cizáků mě vytrhni! Ti mají ústa plná lži, křivě přísahají svou pravicí!</verse>
        <verse osisID='Ps.144.12'>Naši synové ať jsou ve svém mládí jak sazenice zdárně rostoucí; naše dcery ať jsou jako sloupy stavbu paláce zdobící.</verse>
        <verse osisID='Ps.144.13'>Naše spižírny ať plné jsou, ať oplývají veškerou potravou; naše ovce ať rodí tisíce mladých, desítky tisíc na naše pastviny.</verse>
        <verse osisID='Ps.144.14'>Náš dobytek ať je obtěžkaný, ať nejsou vpády ani vyhnanství, ať není nářek v našich ulicích.</verse>
        <verse osisID='Ps.144.15'>Blaze lidu, jenž toto zakouší, blaze lidu, jehož Bůh je Hospodin!</verse>
      </chapter>
      <chapter osisID='Ps.145'>
        <verse osisID='Ps.145.1'>Chvalozpěv Davidův. Bože, můj Králi, tebe velebím, tvé jméno chválím navždy, navěky.</verse>
        <verse osisID='Ps.145.2'>Každý den tebe chválit chci, tvé jméno slavím navždy, navěky.</verse>
        <verse osisID='Ps.145.3'>Veliký je Hospodin, vší chvály hodný, jeho velikost nelze nikdy pochopit!</verse>
        <verse osisID='Ps.145.4'>Ať všechna pokolení tvé skutky opěvují, tvé mocné činy ať zvěstují.</verse>
        <verse osisID='Ps.145.5'>Ať mluví o tvé kráse, slávě a velebnosti, zatímco přemýšlím o tvých zázracích.</verse>
        <verse osisID='Ps.145.6'>Ať hovoří o tvé ohromující moci, zatímco o tvé velikosti vyprávím.</verse>
        <verse osisID='Ps.145.7'>Ať hlásají památku tvé hojné dobroty, o tvé spravedlnosti ať zpívají:</verse>
        <verse osisID='Ps.145.8'>"Hospodin je milostivý a soucitný, nesmírně trpělivý a velmi laskavý!</verse>
        <verse osisID='Ps.145.9'>Ke všem je dobrotivý Hospodin, on cítí s každým ze svých stvoření!"</verse>
        <verse osisID='Ps.145.10'>Ať tě, Hospodine, všechna stvoření slaví, ať ti dobrořečí věrní tví.</verse>
        <verse osisID='Ps.145.11'>O slávě tvého království ať vyprávějí, o tvých mocných činech ať hovoří.</verse>
        <verse osisID='Ps.145.12'>Všichni lidé ať se o jeho moci dozví, o slávě a kráse jeho království.</verse>
        <verse osisID='Ps.145.13'>Tvé království vládne nad všemi věky, tvé panování nad všemi pokoleními! Hospodin je věrný ve všem, co zaslíbil, ve všem, co působí, je laskavý.</verse>
        <verse osisID='Ps.145.14'>Hospodin podpírá všechny, kdo klesají, pozvedá všechny, kdo jsou sklíčení.</verse>
        <verse osisID='Ps.145.15'>Oči všech k tobě vzhlížejí, abys je krmil v čase potřeby.</verse>
        <verse osisID='Ps.145.16'>Otevíráš ruku, abys nasytil touhy všech žijících.</verse>
        <verse osisID='Ps.145.17'>Hospodin je spravedlivý ve všech cestách svých, ve všem, co působí, je laskavý.</verse>
        <verse osisID='Ps.145.18'>Hospodin je blízký všem, kdo ho vzývají, všem, kdo ho vzývají v opravdovosti.</verse>
        <verse osisID='Ps.145.19'>Naplňuje touhy těch, kdo ho ctí, slyší jejich křik a jde je zachránit.</verse>
        <verse osisID='Ps.145.20'>Hospodin chrání všechny, kdo ho milují, všechny ničemy ale zahubí.</verse>
        <verse osisID='Ps.145.21'>Hospodinova chvála ať z úst mi zní, jeho svaté jméno ať chválí každý smrtelník navždy, navěky!</verse>
      </chapter>
      <chapter osisID='Ps.146'>
        <verse osisID='Ps.146.1'>Haleluja! Chval Hospodina, duše má!</verse>
        <verse osisID='Ps.146.2'>Chválit budu Hospodina celý život svůj, žalmy zpívat svému Bohu, dokud jsem tu!</verse>
        <verse osisID='Ps.146.3'>Nespoléhejte na mocné - smrtelník nikoho spasit nemůže.</verse>
        <verse osisID='Ps.146.4'>Až ztratí dech, vrátí se do země, jeho úmysly se rozplynou v ten den.</verse>
        <verse osisID='Ps.146.5'>Blaze tomu, komu Bůh Jákobův pomáhá, tomu, na Hospodina, svého Boha, spoléhá!</verse>
        <verse osisID='Ps.146.6'>On přece nebe i zemi učinil a také moře i všechno v nich. Navěky věrný zůstává,</verse>
        <verse osisID='Ps.146.7'>utlačovaným právo zjednává, dává chléb těm, kdo mají hlad. Hospodin vězně propouští,</verse>
        <verse osisID='Ps.146.8'>Hospodin slepým oči otvírá, Hospodin zvedá sklíčené, Hospodin miluje poctivé,</verse>
        <verse osisID='Ps.146.9'>Hospodin chrání příchozí, podporuje vdovy a sirotky, cestu ničemných ale podvrací.</verse>
        <verse osisID='Ps.146.10'>Hospodin bude kralovat navěky, tvůj Bůh, Sione, po všechna pokolení! Haleluja!</verse>
      </chapter>
      <chapter osisID='Ps.147'>
        <verse osisID='Ps.147.1'>Haleluja! Jak dobré je zpívat našemu Bohu žalm, jak je to rozkošné - chvála je líbezná!</verse>
        <verse osisID='Ps.147.2'>Hospodin Jeruzalém buduje, shromažďuje rozehnaný Izrael.</verse>
        <verse osisID='Ps.147.3'>Uzdravuje v srdci ztrápené a ovazuje jejich zranění.</verse>
        <verse osisID='Ps.147.4'>On sám určuje počet hvězd a jménem volá každou z nich.</verse>
        <verse osisID='Ps.147.5'>Náš Pán je veliký a nesmírně mocný, jeho moudrost nelze vypočíst!</verse>
        <verse osisID='Ps.147.6'>Hospodin podporuje ponížené, ničemy ale k zemi shazuje.</verse>
        <verse osisID='Ps.147.7'>Zpívejte Hospodinu s vděčností, našemu Bohu hrajte na citery!</verse>
        <verse osisID='Ps.147.8'>On halí nebe do oblak a zemi deštěm zalévá, aby tráva rostla na horách.</verse>
        <verse osisID='Ps.147.9'>On dává zvířatům dostatek potravy, i mladým krkavcům, když k němu volají.</verse>
        <verse osisID='Ps.147.10'>On neobdivuje sílu koní, ve svalech siláků nemá zalíbení.</verse>
        <verse osisID='Ps.147.11'>Hospodinu se líbí ti, kdo jej ctí, ti, kdo v jeho lásku doufají!</verse>
        <verse osisID='Ps.147.12'>Oslavuj Hospodina, Jeruzaléme, chval svého Boha, Sione!</verse>
        <verse osisID='Ps.147.13'>On zpevňuje závory tvých bran, žehná tvým dětem ve tvých zdech.</verse>
        <verse osisID='Ps.147.14'>Působí pokoj ve tvých končinách, z nejlepší pšenice sytí tě.</verse>
        <verse osisID='Ps.147.15'>Když na zem svůj rozkaz posílá, jeho slovo rychle šíří se.</verse>
        <verse osisID='Ps.147.16'>Sníh jako vlnu prostírá, jíním sype jako popelem.</verse>
        <verse osisID='Ps.147.17'>Své kroupy jak drobky rozhazuje, kdo obstojí, když přijde jeho mráz?</verse>
        <verse osisID='Ps.147.18'>Když pošle své slovo, všechno taje, potoky tečou, když větrem zafouká.</verse>
        <verse osisID='Ps.147.19'>Zjevil své slovo Jákobovi, své zákony a práva Izraeli dal.</verse>
        <verse osisID='Ps.147.20'>Žádnému národu to neučinil, a proto nepoznali jeho pravidla. Haleluja!</verse>
      </chapter>
      <chapter osisID='Ps.148'>
        <verse osisID='Ps.148.1'>Haleluja! Chvalte Hospodina, všichni na nebi, chvalte ho z výšin svých!</verse>
        <verse osisID='Ps.148.2'>Chvalte ho, všichni jeho andělé, chvalte ho, všechny jeho zástupy!</verse>
        <verse osisID='Ps.148.3'>Chvalte ho, slunce i měsíci, chvalte ho, všechny hvězdy zářící!</verse>
        <verse osisID='Ps.148.4'>Chvalte ho, nebesa nejvyšší, chvalte ho, vody v oblacích!</verse>
        <verse osisID='Ps.148.5'>Ať všichni chválí jméno Hospodin, jehož příkazem byli stvořeni!</verse>
        <verse osisID='Ps.148.6'>Na věčné věky je všechny umístil, jeho ustanovení se nezmění!</verse>
        <verse osisID='Ps.148.7'>Chvalte Hospodina, všichni na zemi, vodní obludy a všechny hlubiny,</verse>
        <verse osisID='Ps.148.8'>blesky a kroupy, mlha i sníh, prudký vichr, plnící jeho rozkazy,</verse>
        <verse osisID='Ps.148.9'>rovněž tak hory a všechny pahorky, ovocné stromy a všechno cedroví,</verse>
        <verse osisID='Ps.148.10'>divoká zvěř i všechen dobytek, drobná havěť i ptáci na křídlech,</verse>
        <verse osisID='Ps.148.11'>králové světa a všechny národy, všichni vůdcové a vládci na zemi,</verse>
        <verse osisID='Ps.148.12'>mladíci spolu s dívkami a staří s mladými!</verse>
        <verse osisID='Ps.148.13'>Ať všichni chválí jméno Hospodin, jen jeho jméno je přece nejvyšší, jeho sláva je nad nebem i nad zemí!</verse>
        <verse osisID='Ps.148.14'>Roh svého lidu on sám vyvýšil k věhlasu všech svých oddaných, synů Izraele, jeho nejbližších! Haleluja!</verse>
      </chapter>
      <chapter osisID='Ps.149'>
        <verse osisID='Ps.149.1'>Haleluja! Zpívejte Hospodinu novou píseň, shromáždění věrných ať chválí jej!</verse>
        <verse osisID='Ps.149.2'>Raduj se, Izraeli, ze svého Tvůrce, synové Sionu, nad svým Králem jásejte!</verse>
        <verse osisID='Ps.149.3'>Jeho jméno chvalte tančením, hrajte mu na tamburíny a citery!</verse>
        <verse osisID='Ps.149.4'>Hospodin chová svůj lid v oblibě, spásou korunuje ubohé!</verse>
        <verse osisID='Ps.149.5'>Ať věrní v této slávě jásají, ať si prozpěvují ve svých ložnicích.</verse>
        <verse osisID='Ps.149.6'>Z plna hrdla ať Boha vyvýší, dvojsečný meč ať v rukách třímají,</verse>
        <verse osisID='Ps.149.7'>aby konali pomstu nad pohany, aby trestali mezi národy,</verse>
        <verse osisID='Ps.149.8'>jejich krále aby svázali řetězy, jejich velmože aby sevřeli železy,</verse>
        <verse osisID='Ps.149.9'>zapsaný rozsudek aby nad nimi vykonali - to je ctí všech jeho oddaných! Haleluja!</verse>
      </chapter>
      <chapter osisID='Ps.150'>
        <verse osisID='Ps.150.1'>Haleluja! Chvalte Boha v jeho svatyni, chvalte ho na obloze za jeho moc!</verse>
        <verse osisID='Ps.150.2'>Chvalte ho za jeho hrdinství, chvalte ho za jeho velikou vznešenost!</verse>
        <verse osisID='Ps.150.3'>Chvalte ho troubením na rohy, chvalte ho na loutny a citery!</verse>
        <verse osisID='Ps.150.4'>Chvalte ho tamburínami a tančením, chvalte ho na struny a píšťaly!</verse>
        <verse osisID='Ps.150.5'>Chvalte ho činely hlasitými, chvalte ho činely zvučnými!</verse>
        <verse osisID='Ps.150.6'>Všechno, co dýchá, ať chválí Hospodina! Haleluja!</verse>
      </chapter>
    </div></osisText>
</osis>