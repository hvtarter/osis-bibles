<?xml version='1.0' encoding='UTF-8'?>
<osis xmlns='http://www.bibletechnologies.net/2003/OSIS/namespace' xsi:schemaLocation='http://www.bibletechnologies.net/2003/OSIS/namespace http://www.bibletechnologies.net/osisCore.2.1.1.xsd' xmlns:xsi='http://www.w3.org/2001/XMLSchema-instance'>
  <osisText osisRefWork='Bible' osisIDWork='CzeCEP' xml:lang='cs'>
    <header>
      <revisionDesc>
        <date>2010-02-26</date>
        <p>initial OSIS 2.1.1 version</p>
      </revisionDesc>
      <work osisWork='CzeCEP'>
        <title>Czech Ekumenicky Cesky preklad</title>
        <contributor>Sword Project</contributor>
        <creator>Pan Tau</creator>
        <creator role='encoder'>ZefToOsis 1.0.0</creator>
        <subject>holy bible</subject>
        <date>2009-01-23</date>
        <description>Czech Ekumenicky Cesky preklad: Bible Pismo svate Stareho i Noveho Zakona podle ekumenickeho vydani z r. 1985 (c) Ekumenicka\par rada cirkvi v CR.</description>
        <publisher>graphic artist</publisher>
        <type type='OSIS'>Bible</type>
        <identifier type='OSIS'>CzeCEP</identifier>
        <source>http://www.crosswire.org/sword/servlet/SwordMod.Verify?modName=CzeCEP</source>
        <language type='IETF'>cs</language>
        <relation/>
        <coverage>provide the bible to the world</coverage>
        <rights>Copyrighted</rights>
        <scope/>
        <refSystem>Bible</refSystem>
      </work>
    </header>
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
  <div type='book' osisID='Rev'>
      <chapter osisID='Rev.1'>
        <verse osisID='Rev.1.1'>Zjevení, které Bůh dal Ježíši Kristu, aby ukázal svým služebníkům, co se má brzo stát; naznačil to prostřednictvím anděla svému služebníku Janovi.</verse>
        <verse osisID='Rev.1.2'>Ten dosvědčil Boží slovo a svědectví Ježíše Krista, vše, co viděl.</verse>
        <verse osisID='Rev.1.3'>Blaze tomu, kdo předčítá slova tohoto proroctví, a blaze těm, kdo slyší a zachovávají, co je tu napsáno, neboť čas je blízko.</verse>
        <verse osisID='Rev.1.4'>Jan sedmi církvím v Asii: Milost vám a pokoj od toho, který jest a který byl a který přichází, i od sedmi duchů před jeho trůnem</verse>
        <verse osisID='Rev.1.5'>a od Ježíše Krista, věrného svědka, prvorozeného z mrtvých a vládce králů země. Jemu, jenž nás miluje a svou krví nás zprostil hříchů</verse>
        <verse osisID='Rev.1.6'>a učinil nás královským kněžstvem Boha, svého Otce - jemu sláva i moc navěky. Amen.</verse>
        <verse osisID='Rev.1.7'>Hle, přichází v oblacích! Uzří ho každé oko, i ti, kdo ho probodli, a budou kvůli němu naříkat všechna pokolení země. Tak jest, amen.</verse>
        <verse osisID='Rev.1.8'>Já jsem Alfa i Omega, praví Pán Bůh, ten, který jest a který byl a který přichází, Všemohoucí.</verse>
        <verse osisID='Rev.1.9'>Já Jan, váš bratr, který má s vámi účast na Ježíšově soužení i kralování a vytrvalosti, dostal jsem se pro slovo Boží a svědectví Ježíšovo na ostrov jménem Patmos.</verse>
        <verse osisID='Rev.1.10'>Ocitl jsem se ve vytržení ducha v den Páně, a uslyšel jsem za sebou mocný hlas jako zvuk polnice:</verse>
        <verse osisID='Rev.1.11'>"Co vidíš, napiš do knihy a pošli sedmi církvím: do Efezu, do Smyrny, do Pergama, do Thyatir, do Sard, do Filadelfie a do Laodikeje."</verse>
        <verse osisID='Rev.1.12'>Obrátil jsem se, abych viděl, kdo se mnou mluví. A když jsem se obrátil, spatřil jsem sedm zlatých svícnů;</verse>
        <verse osisID='Rev.1.13'>uprostřed těch svícnů někdo jako Syn člověka, oděný řízou až na zem, a na prsou zlatý pás.</verse>
        <verse osisID='Rev.1.14'>Jeho hlava a vlasy bělostné jako sněhobílá vlna, jeho oči jako plamen ohně;</verse>
        <verse osisID='Rev.1.15'>jeho nohy podobné kovu přetavenému ve výhni a jeho hlas jako hukot příboje.</verse>
        <verse osisID='Rev.1.16'>V pravici držel sedm hvězd a z jeho úst vycházel ostrý dvousečný meč; jeho vzhled jako když slunce září v plné své síle.</verse>
        <verse osisID='Rev.1.17'>Když jsem ho spatřil, padl jsem k jeho nohám jako mrtvý; ale on vložil na mne svou pravici a řekl: "Neboj se. Já jsem první i poslední,</verse>
        <verse osisID='Rev.1.18'>ten živý; byl jsem mrtev - a hle, živ jsem na věky věků. Mám klíče od smrti i hrobu.</verse>
        <verse osisID='Rev.1.19'>Napiš tedy, co jsi viděl - to, co jest, i to, co se má stát potom.</verse>
        <verse osisID='Rev.1.20'>Tajemství těch sedmi hvězd, které jsi viděl v mé pravici, i těch sedmi zlatých svícnů: Sedm hvězd jsou andělé sedmi církví, a sedm svícnů je sedm církví."</verse>
      </chapter>
      <chapter osisID='Rev.2'>
        <verse osisID='Rev.2.1'>Andělu církve v Efezu piš: Toto praví ten, který drží sedm hvězd ve své pravici, který se prochází mezi sedmi zlatými svícny:</verse>
        <verse osisID='Rev.2.2'>"Vím o tvých skutcích, o tvém úsilí i tvé vytrvalosti; vím, že nemůžeš snést ty, kdo jsou zlí, a vyzkoušel jsi ty, kdo se vydávají za apoštoly, ale nejsou, a shledal jsi, že jsou lháři.</verse>
        <verse osisID='Rev.2.3'>Máš vytrvalost a trpěl jsi pro mé jméno, a nepodlehls únavě.</verse>
        <verse osisID='Rev.2.4'>Ale to mám proti tobě, že už nemáš takovou lásku jako na počátku.</verse>
        <verse osisID='Rev.2.5'>Rozpomeň se, odkud jsi klesl, navrať se a jednej jako dřív. Ne-li, přijdu na tebe a pohnu tvým svícnem z jeho místa, jestliže se neobrátíš.</verse>
        <verse osisID='Rev.2.6'>To však máš k dobru, že nenávidíš skutky Nikolaitů stejně jako já.</verse>
        <verse osisID='Rev.2.7'>Kdo má uši, slyš, co Duch praví církvím: Tomu, kdo zvítězí, dám jíst ze stromu života v Božím ráji."</verse>
        <verse osisID='Rev.2.8'>Andělu církve ve Smyrně piš: Toto praví ten první i poslední, který byl mrtev a je živ:</verse>
        <verse osisID='Rev.2.9'>"Vím o tvém soužení a tvé chudobě, ale jsi bohat; vím, jak tě urážejí ti, kdo si říkají židé, ale nejsou, nýbrž je to spolek satanův!</verse>
        <verse osisID='Rev.2.10'>Neboj se toho, co máš vytrpět. Hle, ďábel má některé z vás uvrhnout do vězení, abyste prošli zkouškou, a budete mít soužení po deset dní. Buď věrný až na smrt, a dám ti vítězný věnec života.</verse>
        <verse osisID='Rev.2.11'>Kdo má uši, slyš, co Duch praví církvím: Kdo zvítězí, tomu druhá smrt neublíží."</verse>
        <verse osisID='Rev.2.12'>Andělu církve v Pergamu piš: Toto praví ten, který má ostrý dvousečný meč:</verse>
        <verse osisID='Rev.2.13'>"Vím, kde bydlíš: tam, kde je trůn satanův. Avšak pevně se držíš mého jména a nezapřel jsi víru ve mne ani ve dnech, kdy můj věrný svědek Antipas byl zabit mezi vámi, tam, kde bydlí satan.</verse>
        <verse osisID='Rev.2.14'>Jen to mám proti tobě, že u sebe máš zastánce učení Balaámova. Jako on učil Baláka svádět syny Izraele, aby se účastnili modlářských hostin a smilstva,</verse>
        <verse osisID='Rev.2.15'>tak i ty máš některé, kteří zastávají učení Nikolaitů.</verse>
        <verse osisID='Rev.2.16'>Proto se obrať! Ne-li, brzo k tobě přijdu a budu s nimi bojovat mečem svých úst.</verse>
        <verse osisID='Rev.2.17'>Kdo má uši, slyš, co Duch praví církvím: Tomu, kdo zvítězí, dám jíst ze skryté many; dám mu bílý kamének, a na tom kaménku je napsáno nové jméno, které nezná nikdo než ten, kdo je dostává."</verse>
        <verse osisID='Rev.2.18'>Andělu církve v Thyatirech piš: Toto praví Syn Boží, jenž má oči jako planoucí oheň a nohy jako zářivý kov:</verse>
        <verse osisID='Rev.2.19'>"Vím o tvých skutcích, lásce a víře, službě a vytrvalosti; vím, že tvých skutků je čím dál více.</verse>
        <verse osisID='Rev.2.20'>Ale to mám proti tobě, že trpíš ženu Jezábel, která se vydává za prorokyni a svým učením svádí moje služebníky ke smilstvu a k účasti na modlářských hostinách.</verse>
        <verse osisID='Rev.2.21'>Dal jsem jí čas k pokání, ale ona se nechce odvrátit od svého smilstva.</verse>
        <verse osisID='Rev.2.22'>Hle, sešlu na ni nemoc a do velikého soužení uvrhnu ty, kdo s ní cizoloží, jestliže se od jejích činů neodvrátí;</verse>
        <verse osisID='Rev.2.23'>a její děti zahubím. Tu poznají všechny církve, že já vidím do nitra i srdce člověka, a každému z vás odplatím podle vašich činů.</verse>
        <verse osisID='Rev.2.24'>Vám ostatním v Thyatirech, kteří nepřijímáte toto učení, kteří jste nepoznali to, čemu říkají hlubiny satanovy, pravím: Nevkládám na vás jiné břemeno.</verse>
        <verse osisID='Rev.2.25'>Jenom se pevně držte toho, co máte, dokud nepřijdu.</verse>
        <verse osisID='Rev.2.26'>Kdo zvítězí a setrvá v mých skutcích až do konce, tomu dám moc nad národy:</verse>
        <verse osisID='Rev.2.27'>bude je pást železnou berlou, jako hliněné nádobí je bude rozbíjet</verse>
        <verse osisID='Rev.2.28'>- tak jako já jsem tu moc přijal od svého Otce. Tomu, kdo zvítězí, dám hvězdu jitřní.</verse>
        <verse osisID='Rev.2.29'>Kdo má uši, slyš, co Duch praví církvím."</verse>
      </chapter>
      <chapter osisID='Rev.3'>
        <verse osisID='Rev.3.1'>Andělu církve v Sardách piš: Toto praví ten, který má sedmero duchů Božích a sedmero hvězd: "Vím o tvých skutcích - podle jména jsi živ, ale jsi mrtev.</verse>
        <verse osisID='Rev.3.2'>Probuď se a posilni to, co ještě zůstává a je už na vymření! Neboť shledávám, že tvým skutkům mnoho chybí před Bohem;</verse>
        <verse osisID='Rev.3.3'>rozpomeň se tedy, jak jsi mé slovo přijal a slyšel, zachovávej je a čiň pokání. Nebudeš-li bdít, přijdu tak, jako přichází zloděj, a nebudeš vědět, v kterou hodinu na tebe přijdu.</verse>
        <verse osisID='Rev.3.4'>Přece však máš v Sardách několik osob, které svůj šat nepotřísnily; ti budou chodit se mnou v bílém rouchu, protože jsou toho hodni.</verse>
        <verse osisID='Rev.3.5'>Kdo zvítězí, bude oděn bělostným rouchem a jeho jméno nevymažu z knihy života, nýbrž přiznám se k němu před svým Otcem a před jeho anděly.</verse>
        <verse osisID='Rev.3.6'>Kdo má uši, slyš, co Duch praví církvím."</verse>
        <verse osisID='Rev.3.7'>Andělu církve ve Filadelfii piš: Toto prohlašuje ten Svatý a Pravý, který má klíč Davidův; když on otvírá, nikdo nezavře, a když on zavírá, nikdo neotevře:</verse>
        <verse osisID='Rev.3.8'>"Vím o tvých skutcích. Hle, otevřel jsem před tebou dveře, a nikdo je nemůže zavřít. Neboť ačkoli máš nepatrnou moc, zachoval jsi mé slovo a mé jméno jsi nezapřel.</verse>
        <verse osisID='Rev.3.9'>Hle, dávám do tvých rukou ty, kdo jsou ze synagógy satanovy; říkají si židé, a nejsou, ale lžou. Hle, způsobím, že přijdou a padnou ti k nohám; a poznají, že já jsem si tě zamiloval.</verse>
        <verse osisID='Rev.3.10'>Protože jsi zachoval mé slovo a vytrval, zachovám tě i já v hodině zkoušky, která přijde na celý svět a prověří obyvatele země.</verse>
        <verse osisID='Rev.3.11'>Přijdu brzy; drž se toho, co máš, aby tě nikdo nepřipravil o vavřín vítěze.</verse>
        <verse osisID='Rev.3.12'>Kdo zvítězí, toho učiním sloupem v chrámě svého Boha a chrám již neopustí; napíšu na něj jméno svého Boha a jméno jeho města, nového Jeruzaléma který sestupuje z nebe od mého Boha, i jméno své nové.</verse>
        <verse osisID='Rev.3.13'>Kdo má uši, slyš, co Duch praví církvím."</verse>
        <verse osisID='Rev.3.14'>Andělu církve v Laodikeji piš: Toto praví ten, jehož jméno jest Amen, svědek věrný a pravý, počátek stvoření Božího:</verse>
        <verse osisID='Rev.3.15'>"Vím o tvých skutcích; nejsi studený ani horký. Kéž bys byl studený anebo horký!</verse>
        <verse osisID='Rev.3.16'>Ale že jsi vlažný, a nejsi horký ani studený, nesnesu tě v ústech.</verse>
        <verse osisID='Rev.3.17'>Vždyť říkáš: Jsem bohat, mám všecko a nic už nepotřebuji! A nevíš, že jsi ubohý, bědný a nuzný, slepý a nahý.</verse>
        <verse osisID='Rev.3.18'>Radím ti, abys u mne nakoupil zlata ohněm přečištěného, a tak zbohatl; a bílý šat, aby ses oblékl a nebylo vidět tvou nahotu; a mast k potření očí, abys prohlédl.</verse>
        <verse osisID='Rev.3.19'>Já kárám a trestám ty, které miluji; vzpamatuj se tedy a čiň pokání.</verse>
        <verse osisID='Rev.3.20'>Hle, stojím přede dveřmi a tluču; zaslechne-li kdo můj hlas a otevře mi, vejdu k němu a budu s ním večeřet a on se mnou.</verse>
        <verse osisID='Rev.3.21'>Kdo zvítězí, tomu dám usednout se mnou na trůn, tak jako já jsem zvítězil a usedl s Otcem na jeho trůn.</verse>
        <verse osisID='Rev.3.22'>Kdo má uši, slyš, co Duch praví církvím."</verse>
      </chapter>
      <chapter osisID='Rev.4'>
        <verse osisID='Rev.4.1'>Potom jsem měl vidění: Hle, dveře do nebe otevřené, a ten hlas, který předtím ke mně mluvil a který zněl jako polnice, nyní řekl: "Pojď sem, a ukážu ti, co se má stát potom."</verse>
        <verse osisID='Rev.4.2'>Ihned jsem se ocitl ve vytržení ducha: A hle, trůn v nebi, a na tom trůnu někdo,</verse>
        <verse osisID='Rev.4.3'>kdo byl na pohled jako jaspis a karneol; a kolem trůnu duha jako smaragdová.</verse>
        <verse osisID='Rev.4.4'>Okolo toho trůnu čtyřiadvacet jiných trůnů, a na nich sedělo čtyřiadvacet starců, oděných bělostným rouchem, na hlavách koruny ze zlata.</verse>
        <verse osisID='Rev.4.5'>Od trůnu šlehaly blesky a dunělo hromobití; před trůnem hořelo sedm světel - to je sedmero duchů Božích;</verse>
        <verse osisID='Rev.4.6'>a před trůnem moře jiskřící jako křišťál a uprostřed kolem trůnu čtyři živé bytosti plné očí zpředu i zezadu:</verse>
        <verse osisID='Rev.4.7'>První podobná lvu, druhá býku, třetí měla tvář člověka, čtvrtá byla podobná letícímu orlu.</verse>
        <verse osisID='Rev.4.8'>Všechny čtyři bytosti jedna jako druhá měly po šesti křídlech a plno očí hledících ven i dovnitř. A bez ustání dnem i nocí volají: "Svatý, svatý, svatý Hospodin, Bůh všemohoucí, ten, který byl a který jest a který přichází."</verse>
        <verse osisID='Rev.4.9'>A kdykoli ty bytosti vzdají čest, slávu a díky tomu, který sedí na trůnu a je živ na věky věků,</verse>
        <verse osisID='Rev.4.10'>padá těch čtyřiadvacet starců na kolena před tím, který sedí na trůnu, a klanějí se tomu, který je živ na věky věků; pak položí své koruny před trůnem se slovy:</verse>
        <verse osisID='Rev.4.11'>"Jsi hoden, Pane a Bože náš, přijmout slávu, čest i moc, neboť ty jsi stvořil všechno a tvou vůlí všechno povstalo a jest."</verse>
      </chapter>
      <chapter osisID='Rev.5'>
        <verse osisID='Rev.5.1'>A v pravici toho, který sedí na trůnu, spatřil jsem knihu úplně popsanou, zapečetěnou sedmi pečetěmi.</verse>
        <verse osisID='Rev.5.2'>Tu jsem uviděl mocného anděla, který vyhlásil velikým hlasem: "Kdo je hoden otevřít tu knihu a rozlomit její pečetě?"</verse>
        <verse osisID='Rev.5.3'>Ale nikdo na nebi ani na zemi ani pod zemí nemohl tu knihu otevřít a podívat se do ní.</verse>
        <verse osisID='Rev.5.4'>Velmi jsem plakal, že se nenašel nikdo, kdo by byl hoden tu knihu otevřít a podívat se do ní.</verse>
        <verse osisID='Rev.5.5'>Ale jeden ze starců mi řekl: "Neplač. Hle, zvítězil lev z pokolení Judova, potomek Davidův; on otevře tu knihu sedmkrát zapečetěnou."</verse>
        <verse osisID='Rev.5.6'>Vtom jsem spatřil, že uprostřed mezi trůnem a těmi čtyřmi bytostmi a starci stojí Beránek, ten obětovaný; měl sedm rohů a sedm očí, což je sedmero duchů Božích vyslaných do celého světa.</verse>
        <verse osisID='Rev.5.7'>Přistoupil k tomu, který sedí na trůnu, a přijal knihu z jeho pravice.</verse>
        <verse osisID='Rev.5.8'>A když tu knihu uchopil, čtyři bytosti a čtyřiadvacet starců padlo na kolena před Beránkem; každý měl loutnu a zlatou nádobu naplněnou vůní kadidla, což jsou modlitby Božího lidu.</verse>
        <verse osisID='Rev.5.9'>A zpívali novou píseň: "Jsi hoden přijmout tu knihu a rozlomit její pečetě, protože jsi byl obětován, svou krví jsi Bohu vykoupil lidi ze všech kmenů, jazyků, národů a ras</verse>
        <verse osisID='Rev.5.10'>a učinil je královským kněžstvem našeho Boha; a ujmou se vlády nad zemí."</verse>
        <verse osisID='Rev.5.11'>A viděl jsem, jak kolem trůnu a těch bytostí i starců stojí množství andělů - bylo jich na tisíce a na statisíce;</verse>
        <verse osisID='Rev.5.12'>slyšel jsem je mocným hlasem volat: "Hoden jest Beránek, ten obětovaný, přijmout moc, bohatství, moudrost, sílu, poctu, slávu i dobrořečení."</verse>
        <verse osisID='Rev.5.13'>A všechno stvoření na nebi, na zemi, pod zemí i v moři, všecko, co v nich jest, slyšel jsem volat: "Tomu, jenž sedí na trůnu, i Beránkovi dobrořečení, čest, sláva i moc na věky věků!"</verse>
        <verse osisID='Rev.5.14'>A ty čtyři bytosti řekly: "Amen"; starci padli na kolena a klaněli se.</verse>
      </chapter>
      <chapter osisID='Rev.6'>
        <verse osisID='Rev.6.1'>Tu jsem viděl, jak Beránek rozlomil první ze sedmi pečetí, a slyšel jsem, jak jedna z těch čtyř bytostí řekla hromovým hlasem: "Pojď!"</verse>
        <verse osisID='Rev.6.2'>A hle, bílý kůň, a na něm jezdec s lukem; byl mu dán věnec dobyvatele, aby vyjel a dobýval.</verse>
        <verse osisID='Rev.6.3'>Když Beránek rozlomil druhou pečeť, slyšel jsem, jak druhá z těch bytostí řekla: "Pojď!"</verse>
        <verse osisID='Rev.6.4'>A vyjel druhý kůň, ohnivý, a jeho jezdec obdržel moc odejmout zemi mír, aby se všichni navzájem vraždili; byl mu dán veliký meč.</verse>
        <verse osisID='Rev.6.5'>Když Beránek rozlomil třetí pečeť, slyšel jsem, jak třetí z těch bytostí řekla: "Pojď!" A hle, kůň černý, a jezdec měl v ruce váhy.</verse>
        <verse osisID='Rev.6.6'>A z kruhu těch čtyř bytostí jsem slyšel hlas: "Za denní mzdu jen mírka pšenice, za denní mzdu tři mírky ječmene. Olej a víno však nech!"</verse>
        <verse osisID='Rev.6.7'>A když Beránek rozlomil čtvrtou pečeť, slyšel jsem hlas čtvrté bytosti: "Pojď!"</verse>
        <verse osisID='Rev.6.8'>A hle, kůň sinavý, a jméno jeho jezdce Smrt, a svět mrtvých zůstával za ním. Těm jezdcům byla dána moc, aby čtvrtinu země zhubili mečem, hladem, morem a dravými šelmami.</verse>
        <verse osisID='Rev.6.9'>Když Beránek rozlomil pátou pečeť, spatřil jsem pod oltářem ty, kdo byli zabiti pro slovo Boží a pro svědectví, které vydali.</verse>
        <verse osisID='Rev.6.10'>A křičeli velikým hlasem: "Kdy už, Pane svatý a věrný, vykonáš soud a za naši krev potrestáš ty, kdo bydlí na zemi?"</verse>
        <verse osisID='Rev.6.11'>Tu jim všem bylo dáno bílé roucho a bylo jim řečeno, aby měli strpení ještě krátký čas, dokud jejich počet nedoplní spoluslužebníci a bratří, kteří budou zabiti jako oni.</verse>
        <verse osisID='Rev.6.12'>A hle, když rozlomil šestou pečeť, nastalo veliké zemětřesení, slunce zčernalo jako smuteční šat, měsíc úplně zkrvavěl</verse>
        <verse osisID='Rev.6.13'>a nebeské hvězdy začaly padat na zem, jako když fík zmítaný vichrem shazuje své pozdní plody,</verse>
        <verse osisID='Rev.6.14'>nebesa zmizela, jako když se zavře kniha a žádná hora a žádný ostrov nezůstaly na svém místě.</verse>
        <verse osisID='Rev.6.15'>Králové země i velmoži a vojevůdci, boháči a mocní - jak otrok, tak svobodný, všichni prchali do hor, aby se ukryli v jeskyních a skalách,</verse>
        <verse osisID='Rev.6.16'>a volali k horám a skalám: "Padněte na nás a skryjte nás před tváří toho, který sedí na trůnu, a před hněvem Beránkovým!"</verse>
        <verse osisID='Rev.6.17'>Neboť přišel veliký den jeho hněvu; kdo bude moci obstát?</verse>
      </chapter>
      <chapter osisID='Rev.7'>
        <verse osisID='Rev.7.1'>Potom jsem viděl, jak se čtyři andělé postavili do čtyř úhlů země a bránili všem čtyřem větrům, aby žádný z nich nevál na zemi ani na moře ani na jakékoli stromoví.</verse>
        <verse osisID='Rev.7.2'>A hle, jiný anděl vystupoval od východu slunce; v ruce držel pečetidlo živého Boha a mocným hlasem volal na ty čtyři anděly, jimž bylo dáno škodit zemi i moři:</verse>
        <verse osisID='Rev.7.3'>"Neškoďte zemi, moři ani stromoví, dokud neoznačíme služebníky našeho Boha na jejich čelech!"</verse>
        <verse osisID='Rev.7.4'>Pak jsem slyšel počet označených: sto čtyřiačtyřicet tisíc označených ze všech pokolení Izraele:</verse>
        <verse osisID='Rev.7.5'>z pokolení Juda dvanáct tisíc, z pokolení Rúben dvanáct tisíc, z pokolení Gád dvanáct tisíc,</verse>
        <verse osisID='Rev.7.6'>z pokolení Ašer dvanáct tisíc, z pokolení Neftalím dvanáct tisíc, z pokolení Manase dvanáct tisíc,</verse>
        <verse osisID='Rev.7.7'>z pokolení Šimeón dvanáct tisíc, z pokolení Levi dvanáct tisíc, z pokolení Isachar dvanáct tisíc,</verse>
        <verse osisID='Rev.7.8'>z pokolení Zabulón dvanáct tisíc, z pokolení Josef dvanáct tisíc, z pokolení Benjamín dvanáct tisíc označených.</verse>
        <verse osisID='Rev.7.9'>Potom jsem viděl, hle, tak veliký zástup, že by ho nikdo nedokázal sečíst, ze všech ras, kmenů, národů a jazyků, jak stojí před trůnem a před tváří Beránkovou, oblečeni v bílé roucho, palmové ratolesti v rukou.</verse>
        <verse osisID='Rev.7.10'>A volali velikým hlasem: "Díky Spasiteli, Bohu našemu, sedícímu na trůnu, a Beránkovi."</verse>
        <verse osisID='Rev.7.11'>A všichni andělé se postavili kolem trůnu, kolem starců i těch čtyř bytostí a padli před trůnem tváří k zemi,</verse>
        <verse osisID='Rev.7.12'>klaněli se Bohu a volali: "Amen! Dobrořečení i sláva a moudrost, díky a čest i moc a síla Bohu našemu na věky věků. Amen!"</verse>
        <verse osisID='Rev.7.13'>Jeden z těch starců na mne promluvil: "Kdo jsou a odkud přišli ti v bílém rouchu?"</verse>
        <verse osisID='Rev.7.14'>Řekl jsem: "Pane můj, ty to víš!" A on mi řekl: "To jsou ti, kteří přišli z velikého soužení a vyprali svá roucha a vybílili je v krvi Beránkově.</verse>
        <verse osisID='Rev.7.15'>Proto jsou před trůnem Božím a slouží mu v jeho chrámě dnem i nocí; a ten, který sedí na trůnu, bude jim záštitou.</verse>
        <verse osisID='Rev.7.16'>Již nebudou hladovět ani žíznit, ani slunce nebo jiný žár jim neublíží,</verse>
        <verse osisID='Rev.7.17'>neboť Beránek, který je před trůnem, je bude pást a povede je k pramenům vod života. A Bůh jim setře každou slzu s očí."</verse>
      </chapter>
      <chapter osisID='Rev.8'>
        <verse osisID='Rev.8.1'>A když Beránek rozlomil pečeť sedmou, nastalo na nebi mlčení téměř na půl hodiny.</verse>
        <verse osisID='Rev.8.2'>Potom jsem viděl, jak sedmi andělům, stojícím před Bohem, bylo dáno sedm polnic.</verse>
        <verse osisID='Rev.8.3'>Jiný anděl předstoupil se zlatou kadidelnicí před oltář; bylo mu dáno množství kadidla, aby je s modlitbami všech posvěcených položil na zlatý oltář před trůnem.</verse>
        <verse osisID='Rev.8.4'>A vystoupil dým kadidla spolu s modlitbami posvěcených z ruky anděla před Boží tvář.</verse>
        <verse osisID='Rev.8.5'>Tu vzal anděl kadidelnici, nahrnul do ní oheň z oltáře a vrhl ji dolů na zem; a nastalo burácení, hřímání, blesky a zemětřesení.</verse>
        <verse osisID='Rev.8.6'>A sedm andělů s polnicemi se připravilo, aby začali troubit.</verse>
        <verse osisID='Rev.8.7'>Zatroubil první anděl: Nastalo krupobití a na zem začal padat oheň smíšený s krví. Třetina země, třetina stromoví a veškerá zeleň byla sežehnuta.</verse>
        <verse osisID='Rev.8.8'>Zatroubil druhý anděl; a jakoby mohutná hora hořící ohněm byla vržena do moře. Třetina moře se obrátila v krev</verse>
        <verse osisID='Rev.8.9'>a zahynula třetina mořských tvorů a byla zničena třetina lodí.</verse>
        <verse osisID='Rev.8.10'>Zatroubil třetí anděl, a zřítila se z nebe veliká hvězda hořící jako pochodeň, padla na třetinu řek a na prameny vod.</verse>
        <verse osisID='Rev.8.11'>Jméno té hvězdy je Pelyněk. Třetina vod se změnila v pelyněk a množství lidí umřelo z těch vod, protože byly otráveny.</verse>
        <verse osisID='Rev.8.12'>Zatroubil čtvrtý anděl, a byla zasažena třetina slunce, třetina měsíce a třetina hvězd, takže ze třetiny potemněly, a den i noc byly o třetinu temnější.</verse>
        <verse osisID='Rev.8.13'>A viděl jsem a slyšel, jak středem nebeské klenby letí orel a volá mocným hlasem: "Běda, běda, běda obyvatelům země, až zaznějí polnice tří andělů, kteří ještě netroubili!"</verse>
      </chapter>
      <chapter osisID='Rev.9'>
        <verse osisID='Rev.9.1'>Zatroubil pátý anděl. A viděl jsem, jak hvězdě, která spadla z nebe na zem, byl dán klíč od jícnu propasti;</verse>
        <verse osisID='Rev.9.2'>otevřela jícen propasti a vyvalil se dým jako z obrovské pece, a tím dýmem se zatmělo slunce i všechno ovzduší.</verse>
        <verse osisID='Rev.9.3'>Z dýmu se vyrojily kobylky na zem; byla jim dána moc, jakou mají pozemští škorpióni.</verse>
        <verse osisID='Rev.9.4'>Dostaly rozkaz neškodit trávě na zemi ani žádné zeleni ani stromoví, jenom lidem, kteří nejsou označeni Boží pečetí na čele.</verse>
        <verse osisID='Rev.9.5'>Ale nebyla jim dána moc, aby lidi zabíjely, nýbrž aby je po pět měsíců trýznily; byla to trýzeň, jako když škorpión bodne člověka.</verse>
        <verse osisID='Rev.9.6'>V ty dny budou lidé hledat smrt, ale nenajdou ji, budou si přát zemřít, ale smrt se jim vyhne.</verse>
        <verse osisID='Rev.9.7'>Ty kobylky vypadaly jako vyzbrojená válečná jízda; na hlavách měly něco jako zlaté věnce, tvář měly jako lidé,</verse>
        <verse osisID='Rev.9.8'>hřívu jako vlasy žen, ale zuby měly jako lvi.</verse>
        <verse osisID='Rev.9.9'>Měly jakoby železné pancíře a jejich křídla hřmotila, jako když množství spřežení se řítí do boje.</verse>
        <verse osisID='Rev.9.10'>A měly ocasy jako škorpióni a v nich žihadla, aby jimi trýznily lidi po pět měsíců.</verse>
        <verse osisID='Rev.9.11'>Nad sebou měly krále, anděla propasti, hebrejským jménem Abaddon - to znamená Hubitel.</verse>
        <verse osisID='Rev.9.12'>První 'běda' pominulo, a hle, už jsou tu dvě další!</verse>
        <verse osisID='Rev.9.13'>Zatroubil šestý anděl. Uslyšel jsem jakýsi hlas od čtyř rohů zlatého oltáře, který je před Bohem.</verse>
        <verse osisID='Rev.9.14'>Ten hlas nařídil šestému andělu, držícímu polnici: "Rozvaž ty čtyři anděly, spoutané při veliké řece Eufratu!"</verse>
        <verse osisID='Rev.9.15'>Tu byli rozvázáni ti čtyři andělé, připravení na hodinu, den, měsíc a rok, kdy mají pobít třetinu lidí.</verse>
        <verse osisID='Rev.9.16'>A jejich jízdních oddílů bylo dvě stě miliónů - slyšel jsem jejich počet.</verse>
        <verse osisID='Rev.9.17'>A ve vidění jsem spatřil koně a na nich jezdce: pancíře měli ohnivé, rudě zářící a žhnoucí sírou; hlavy koňů byly jako hlavy lvů a z jejich tlam šel oheň, dým a síra.</verse>
        <verse osisID='Rev.9.18'>Touto trojí pohromou - ohněm, dýmem a sírou ze svých tlam - usmrtili třetinu lidí.</verse>
        <verse osisID='Rev.9.19'>Vražedná moc těch koňů je v jejich tlamách a v jejich ocasech; jejich ocasy jsou jako hadi a hlavy těch hadů přinášejí zhoubu.</verse>
        <verse osisID='Rev.9.20'>A přesto se ostatní lidé, kteří v těch pohromách nezahynuli, neodvrátili od výtvorů svých rukou; nepřestali se klanět démonům a modlám ze zlata, stříbra, mědi, kamene i dřeva, které jsou slepé, hluché a nemohou se pohybovat;</verse>
        <verse osisID='Rev.9.21'>neodvrátili se od svých vražd ani čarování, necudností ani krádeží.</verse>
      </chapter>
      <chapter osisID='Rev.10'>
        <verse osisID='Rev.10.1'>Tu jsem viděl dalšího mocného anděla, jak sestupuje z nebe, zahalen v oblak. Nad jeho hlavou byla duha, jeho tvář byla jako slunce, nohy jako ohnivé sloupy;</verse>
        <verse osisID='Rev.10.2'>v ruce měl otevřenou knížečku. Pravou nohou se postavil na moře, levou na pevninu</verse>
        <verse osisID='Rev.10.3'>a vykřikl mocným hlasem, jako když zařve lev. Na jeho výkřik odpovědělo sedmero zahřmění.</verse>
        <verse osisID='Rev.10.4'>Jakmile doznělo to sedmero zahřmění, chtěl jsem to zapsat; ale uslyšel jsem hlas z nebe: "Zachovej v tajnosti, co se ozvalo v sedmeru zahřmění, a nic nepiš!"</verse>
        <verse osisID='Rev.10.5'>Potom anděl, kterého jsem viděl stát na moři i na zemi, pozvedl svou pravici k nebi</verse>
        <verse osisID='Rev.10.6'>a přísahou při tom, který je živ na věky věků, který stvořil nebesa, moře a všecko, co je v nich, potvrdil, že lhůta je u konce;</verse>
        <verse osisID='Rev.10.7'>ve dnech, kdy zazní polnice sedmého anděla, naplní se Boží tajemství, jak je Bůh oznámil svým služebníkům prorokům.</verse>
        <verse osisID='Rev.10.8'>Hlas, který jsem slyšel z nebe, opět ke mně promluvil: "Jdi, vezmi tu otevřenou knihu z ruky anděla, který stojí na moři i na zemi."</verse>
        <verse osisID='Rev.10.9'>Přistoupil jsem tedy k tomu andělu a požádal ho, aby mi tu knihu dal. Řekl mi: "Vezmi ji a sněz; v žaludku ti zhořkne, ačkoli v tvých ústech bude sladká jako med."</verse>
        <verse osisID='Rev.10.10'>Vzal jsem tu knihu z ruky anděla a snědl ji; v mých ústech byla sladká jako med, ale když jsem ji pozřel, zhořkla mi v žaludku.</verse>
        <verse osisID='Rev.10.11'>Tehdy jsem slyšel: "Je třeba, abys znovu prorokoval proti mnoha národům, kmenům, jazykům i králům."</verse>
      </chapter>
      <chapter osisID='Rev.11'>
        <verse osisID='Rev.11.1'>Tu mi byla dána rákosová míra a anděl mi řekl: "Vstaň, změř Boží chrám i oltář a spočítej ty, kteří se tam klanějí.</verse>
        <verse osisID='Rev.11.2'>Ale vnější chrámový dvůr vynech a neměř, protože byl vydán pohanům; ti budou pustošit svaté město po dvaačtyřicet měsíců.</verse>
        <verse osisID='Rev.11.3'>A povolám své dva svědky, a oblečeni v smuteční šat budou prorokovat tisíc dvě stě šedesát dní."</verse>
        <verse osisID='Rev.11.4'>To jsou ty dvě olivy a ty dva svícny, které stojí před Pánem země.</verse>
        <verse osisID='Rev.11.5'>A kdyby jim chtěl někdo ublížit, vyšlehne oheň z jejich úst a sežehne jejich nepřátele; takto zahyne každý, kdo by jim chtěl ublížit.</verse>
        <verse osisID='Rev.11.6'>Ti dva svědkové mají moc uzavřít nebesa, aby nebylo deště za dnů jejich prorokování, a mají moc proměnit vody v krev a sužovat zemi všemi možnými pohromami, kdykoliv budou chtít.</verse>
        <verse osisID='Rev.11.7'>Až ukončí své svědectví, vynoří se z propasti dravá šelma, svede s nimi bitvu, přemůže je a usmrtí.</verse>
        <verse osisID='Rev.11.8'>Jejich těla zůstanou ležet na náměstí toho velikého města, které se obrazně nazývá Sodoma a Egypt, kde byl také ukřižován jejich Pán.</verse>
        <verse osisID='Rev.11.9'>Lidé ze všech národů, čeledí, jazyků a kmenů budou hledět tři a půl dne na jejich mrtvá těla a nedovolí je pochovat.</verse>
        <verse osisID='Rev.11.10'>Obyvatelé země budou z toho mít radost, budou jásat a navzájem si posílat dary, protože tito dva proroci jim nedopřáli klidu.</verse>
        <verse osisID='Rev.11.11'>Ale po třech a půl dnech vstoupil do nich duch života přicházející od Boha, postavili se na nohy a hrůza padla na ty, kdo to viděli.</verse>
        <verse osisID='Rev.11.12'>Tu uslyšeli ti dva proroci mocný hlas z nebe: "Vstupte sem!" A vstoupili do nebe v oblaku, a jejich nepřátelé na to hleděli.</verse>
        <verse osisID='Rev.11.13'>V tu hodinu nastalo veliké zemětřesení, desetina toho města se zřítila a v zemětřesení zahynulo sedm tisíc lidí. Ostatních se zmocnil strach a vzdali čest Bohu na nebesích.</verse>
        <verse osisID='Rev.11.14'>Druhé 'běda' pominulo; hle, už je tu třetí!</verse>
        <verse osisID='Rev.11.15'>Zatroubil sedmý anděl. A ozvaly se mocné hlasy v nebi: "Vlády nad světem se ujal náš Pán a jeho Mesiáš; a bude kralovat na věky věků."</verse>
        <verse osisID='Rev.11.16'>Čtyřiadvacet starců, sedících na svých trůnech před Bohem, padlo na kolena, klaněli se Bohu a volali:</verse>
        <verse osisID='Rev.11.17'>"Dobrořečíme tobě, Pane Bože všemohoucí, který jsi a kterýs byl, že ses chopil veliké moci, která ti náleží, a ujal ses vlády.</verse>
        <verse osisID='Rev.11.18'>Rozzuřily se národy, ale přišel hněv tvůj, čas, abys soudil mrtvé, odměnil své služebníky proroky a všechny, kdo jsou svatí a mají úctu ke tvému jménu, malé i velké; abys zahubil ty, kdo hubili zemi."</verse>
        <verse osisID='Rev.11.19'>Tu se otevřel Boží chrám v nebesích, a bylo v něm vidět schránu jeho smlouvy; rozpoutaly se blesky a rachot hromu, zemětřesení a hrozné krupobití.</verse>
      </chapter>
      <chapter osisID='Rev.12'>
        <verse osisID='Rev.12.1'>A ukázalo se veliké znamení na nebi: Žena oděná sluncem, s měsícem pod nohama a s korunou dvanácti hvězd kolem hlavy.</verse>
        <verse osisID='Rev.12.2'>Ta žena byla těhotná a křičela v bolestech, neboť přišla její hodina.</verse>
        <verse osisID='Rev.12.3'>Tu se ukázalo na nebi jiné znamení: Veliký ohnivý drak s deseti rohy a sedmi hlavami, a na každé hlavě měl královskou korunu.</verse>
        <verse osisID='Rev.12.4'>Ocasem smetl třetinu hvězd z nebe a svrhl je na zem. A drak se postavil před ženu, aby pohltil její dítě, jakmile se narodí.</verse>
        <verse osisID='Rev.12.5'>Ona porodila dítě, syna, který má železnou berlou pást všechny národy; ale dítě bylo přeneseno k Bohu a jeho trůnu.</verse>
        <verse osisID='Rev.12.6'>Žena pak uprchla na poušť, kde jí Bůh připravil útočiště, aby tam o ni bylo postaráno po tisíc dvě stě šedesát dní.</verse>
        <verse osisID='Rev.12.7'>A strhla se bitva na nebi: Michael a jeho andělé se utkali s drakem.</verse>
        <verse osisID='Rev.12.8'>Drak i jeho andělé bojovali, ale nezvítězili, a nebylo již pro ně místa v nebi.</verse>
        <verse osisID='Rev.12.9'>A veliký drak, ten dávný had, zvaný ďábel a satan, který sváděl celý svět, byl svržen na zem a s ním i jeho andělé.</verse>
        <verse osisID='Rev.12.10'>A slyšel jsem mocný hlas v nebi: "Nyní přišlo spasení, moc a království našeho Boha i vláda jeho Mesiáše; neboť byl svržen žalobce našich bratří, který je před Bohem osočoval dnem i nocí.</verse>
        <verse osisID='Rev.12.11'>Oni nad ním zvítězili pro krev Beránkovu a pro slovo svého svědectví. Nemilovali svůj život tak, aby se zalekli smrti.</verse>
        <verse osisID='Rev.12.12'>Proto jásejte, nebesa a všichni, kdo v nich přebýváte! Běda však zemi i moři, neboť sestoupil k vám ďábel, plný zlosti, protože ví, jak málo času mu zbývá."</verse>
        <verse osisID='Rev.12.13'>Když drak viděl, že je svržen na zem, začal pronásledovat ženu, která porodila syna.</verse>
        <verse osisID='Rev.12.14'>Ale té ženě byla dána dvě mocná orlí křídla, aby mohla uletět na poušť do svého útočiště, kde ukryta před hadem byla zachována při životě rok a dva roky a polovinu roku.</verse>
        <verse osisID='Rev.12.15'>A had za ní vychrlil ze chřtánu proud vody jako řeku, aby ji smetl.</verse>
        <verse osisID='Rev.12.16'>Ale země přispěla ženě na pomoc, otevřela ústa a pohltila tu řeku, kterou drak vychrlil.</verse>
        <verse osisID='Rev.12.17'>Drak v hněvu vůči té ženě rozpoutal válku proti ostatnímu jejímu potomstvu, proti těm, kdo zachovávají přikázání Boží a drží se svědectví Ježíšova. [ (Revelation of John 12:18) A drak se postavil na břeh moře. ]</verse>
      </chapter>
      <chapter osisID='Rev.13'>
        <verse osisID='Rev.13.1'>Tu jsem viděl, jak se z moře vynořila dravá šelma o deseti rozích a sedmi hlavách; na těch rozích deset královských korun a na hlavách jména urážející Boha.</verse>
        <verse osisID='Rev.13.2'>Ta šelma, kterou jsem viděl, byla jako levhart, její nohy jako tlapy medvěda a její tlama jako tlama lví. A drak jí dal svou sílu i trůn i velikou moc.</verse>
        <verse osisID='Rev.13.3'>Jedna z jejích hlav vypadala jako smrtelně raněná, ale ta rána se zahojila. A celá země v obdivu šla za tou šelmou;</verse>
        <verse osisID='Rev.13.4'>klekali před drakem, protože dal té šelmě svou moc, a klekali také před šelmou a volali: "Kdo se může rovnat té dravé šelmě, kdo se odváží s ní bojovat?"</verse>
        <verse osisID='Rev.13.5'>A bylo jí dáno, aby mluvila pyšně a rouhavě a měla moc po čtyřicet dva měsíce.</verse>
        <verse osisID='Rev.13.6'>A tak otevřela ústa a rouhala se Bohu, jeho jménu i jeho příbytku, všem, kdo přebývají v nebi.</verse>
        <verse osisID='Rev.13.7'>A bylo jí dáno, aby vedla válku proti svatým a aby nad nimi zvítězila. Dostala moc nad každým kmenem, národem, jazykem i rasou;</verse>
        <verse osisID='Rev.13.8'>budou před ní klekat všichni obyvatelé země, jejichž jména nejsou od stvoření světa zapsána v knize života, v knize toho zabitého Beránka.</verse>
        <verse osisID='Rev.13.9'>Kdo má uši, slyš!</verse>
        <verse osisID='Rev.13.10'>Kdo má jít do zajetí, půjde do zajetí. Kdo má zemřít mečem, musí mečem zemřít. Teď musí Boží lid osvědčit trpělivost a víru.</verse>
        <verse osisID='Rev.13.11'>Vtom jsem viděl jinou šelmu, jak vyvstala ze země: měla dva rohy jako beránek, ale mluvila jako drak.</verse>
        <verse osisID='Rev.13.12'>Z pověření té první šelmy vykonává veškerou její moc. Nutí zemi a její obyvatele, aby klekali před první šelmou, které se zahojila její smrtelná rána.</verse>
        <verse osisID='Rev.13.13'>A činí veliká znamení, dokonce i oheň z nebe nechá před zraky lidí sestoupit na zem.</verse>
        <verse osisID='Rev.13.14'>Bylo jí dáno dělat znamení ke cti první šelmy a svádět jimi obyvatele země; rozkazuje obyvatelům země, aby postavili sochu té šelmě, která byla smrtelně zraněna mečem, a přece zůstala naživu.</verse>
        <verse osisID='Rev.13.15'>Je jí dáno, aby do sochy té šelmy vdechla život, takže ta socha mluvila a vydala rozkaz, že zemřou všichni, kdo před ní nepokleknou.</verse>
        <verse osisID='Rev.13.16'>A nutí všechny, malé i veliké, bohaté i chudé, svobodné i otroky, aby měli na pravé ruce nebo na čele cejch,</verse>
        <verse osisID='Rev.13.17'>aby nemohl kupovat ani prodávat, kdo není označen jménem té šelmy nebo číslicí jejího jména.</verse>
        <verse osisID='Rev.13.18'>To je třeba pochopit: kdo má rozum, ať sečte číslice té šelmy. To číslo označuje člověka, a je to číslo šest set šedesát šest.</verse>
      </chapter>
      <chapter osisID='Rev.14'>
        <verse osisID='Rev.14.1'>A viděl jsem, hle, Beránek stál na hoře Sión a s ním sto čtyřicet čtyři tisíce těch, kdo mají na čele napsáno jméno jeho i jméno jeho Otce.</verse>
        <verse osisID='Rev.14.2'>A slyšel jsem hlas z nebe jako hukot množství vod a jako zvuk mocného hřmění; a znělo to, jako když hudebníci rozezvučí své nástroje.</verse>
        <verse osisID='Rev.14.3'>Zpívali novou píseň před trůnem, před těmi čtyřmi bytostmi a před starci. Nikdo nebyl schopen naučit se té písni, než těch sto čtyřicet čtyři tisíce z obyvatel země, kteří byli vykoupeni.</verse>
        <verse osisID='Rev.14.4'>To jsou ti, kdo neporušili svou čistotu se ženami a zůstali panici. Ti následují Beránka, kamkoli jde. Ti jako první z lidstva byli vykoupeni Bohu a Beránkovi.</verse>
        <verse osisID='Rev.14.5'>Z jejich úst nikdo neuslyšel lež; jsou bez úhony.</verse>
        <verse osisID='Rev.14.6'>Tu jsem viděl jiného anděla, jak letí středem nebeské klenby, aby zvěstoval věčné evangelium obyvatelům země, každé rase, kmeni, jazyku i národu.</verse>
        <verse osisID='Rev.14.7'>Volal mocným hlasem: "Bojte se Boha a vzdejte mu čest, neboť nastala hodina jeho soudu; poklekněte před tím, kdo učinil nebe, zemi, moře i prameny vod."</verse>
        <verse osisID='Rev.14.8'>Za ním letěl druhý anděl a volal: "Padl, padl veliký Babylón, který opojil všechny národy svým smilstvím a dal jim pít z poháru hněvu."</verse>
        <verse osisID='Rev.14.9'>Za nimi letěl třetí anděl a volal mocným hlasem: "Kdo kleká před šelmou a před její sochou, kdo přijímá její cejch na čelo či na ruku,</verse>
        <verse osisID='Rev.14.10'>bude pít víno Božího rozhorlení, které Bůh nalévá neředěné do číše svého hněvu; a bude mučen ohněm a sírou před svatými anděly a před Beránkem.</verse>
        <verse osisID='Rev.14.11'>A jeho muka neuhasnou na věky věků a dnem ani nocí nedojde pokoje ten, kdo kleká před šelmou a jejím obrazem a nechal si vtisknout její jméno.</verse>
        <verse osisID='Rev.14.12'>Zde se ukáže vytrvalost svatých, kteří zachovávají Boží přikázání a věrnost Ježíši."</verse>
        <verse osisID='Rev.14.13'>A slyšel jsem hlas z nebe: "Piš: Od této chvíle jsou blahoslaveni mrtví, kteří umírají v Pánu. Ano, praví Duch, ať odpočinou od svých prací, neboť jejich skutky jdou s nimi."</verse>
        <verse osisID='Rev.14.14'>A viděl jsem, hle, bílý oblak, a na oblaku sedí někdo jako Syn člověka, na hlavě má korunu ze zlata a v ruce ostrý srp.</verse>
        <verse osisID='Rev.14.15'>Vtom další anděl vyšel z chrámu a mocným hlasem zavolal na toho, který seděl na oblaku: "Pošli svůj srp a začni žeň, protože nastala hodina žně a úroda země dozrála."</verse>
        <verse osisID='Rev.14.16'>A ten, který seděl na oblaku, hodil svůj srp na zem, a země byla požata.</verse>
        <verse osisID='Rev.14.17'>A další anděl vyšel z nebeského chrámu a také on měl ostrý srp.</verse>
        <verse osisID='Rev.14.18'>A jiný anděl vyšel od oltáře a ten měl moc nad ohněm. Zavolal mocným hlasem na toho, který měl ostrý srp: "Pošli svůj ostrý srp a skliď hrozny na vinicích země, neboť víno dozrálo."</verse>
        <verse osisID='Rev.14.19'>Tu hodil ten anděl svůj srp na zem a sklidil víno země a uvrhl je do velikého lisu Božího hněvu.</verse>
        <verse osisID='Rev.14.20'>A v lisu za městem byly hrozny stlačeny a vytékající krev dosahovala až po uzdy koní na vzdálenost sto šedesát mil.</verse>
      </chapter>
      <chapter osisID='Rev.15'>
        <verse osisID='Rev.15.1'>A viděl jsem na nebi jiné znamení, veliké a podivuhodné: sedm andělů, kteří přinášejí sedm posledních pohrom - jimi se dovrší Boží hněv.</verse>
        <verse osisID='Rev.15.2'>Viděl jsem jakoby jiskřící moře, planoucí ohněm, a viděl jsem ty, kteří zvítězili nad dravou šelmou, nesklonili se před jejím obrazem a nenechali se označit číslicí jejího jména. Stáli na tom jiskřícím moři, měli Boží loutny</verse>
        <verse osisID='Rev.15.3'>a zpívali píseň Božího služebníka Mojžíše a píseň Beránkovu: "Veliké a podivuhodné jsou tvé činy, Pane Bože všemohoucí; spravedlivé a pravdivé jsou tvé cesty, Králi národů.</verse>
        <verse osisID='Rev.15.4'>Kdo by se nebál tebe, Pane, a nevzdal slávu tvému jménu, neboť ty jediný jsi Svatý; všechny národy přijdou a skloní se před tebou, neboť tvé spravedlivé soudy vyšly najevo."</verse>
        <verse osisID='Rev.15.5'>Potom jsem viděl, jak se otevřela svatyně stánku svědectví v nebi a vyšlo sedm andělů, přinášejících sedm pohrom;</verse>
        <verse osisID='Rev.15.6'>byli oděni kněžským rouchem, čistým a zářícím, a kolem prsou měli zlaté pásy.</verse>
        <verse osisID='Rev.15.7'>Jedna ze čtyř bytostí před Božím trůnem podala těm sedmi andělům sedm zlatých nádob naplněných hněvem Boha, živého na věky věků.</verse>
        <verse osisID='Rev.15.8'>Svatyně byla naplněna oblakem slávy a moci Boží, takže nikdo nemohl vstoupit do svatyně, dokud se nedokoná sedmero pohrom, které přináší těch sedm andělů.</verse>
      </chapter>
      <chapter osisID='Rev.16'>
        <verse osisID='Rev.16.1'>A slyšel jsem mocný hlas ze svatyně, jak praví sedmi andělům: "Jděte a vylejte těch sedm nádob Božího hněvu na zem!"</verse>
        <verse osisID='Rev.16.2'>První anděl šel a vylil svou nádobu na zem: a zlé, zhoubné vředy padly na lidi označené znamením dravé šelmy a klekající před jejím obrazem.</verse>
        <verse osisID='Rev.16.3'>Druhý vylil svou nádobu na moře: a změnilo se v krev jako krev zabitého a všechno živé v moři zahynulo.</verse>
        <verse osisID='Rev.16.4'>Třetí vylil svou nádobu na řeky a prameny vod: a změnily se v krev.</verse>
        <verse osisID='Rev.16.5'>Tu jsem slyšel, jak praví anděl, který má moc nad vodami: "Spravedlivý jsi, Bože, svatý, který jsi a kterýs byl, že jsi vynesl tento rozsudek:</verse>
        <verse osisID='Rev.16.6'>těm, kdo prolili krev svatých a proroků, dal jsi pít krev; stalo se jim po zásluze!"</verse>
        <verse osisID='Rev.16.7'>A od oltáře jsem slyšel hlas: "Ano, Pane Bože všemohoucí, pravé a spravedlivé jsou tvé soudy."</verse>
        <verse osisID='Rev.16.8'>Čtvrtý anděl vylil svou nádobu na slunce: a byla mu dána moc spalovat lidi svou výhní.</verse>
        <verse osisID='Rev.16.9'>Lidé hynuli nesmírným žárem a proklínali Boha, který má moc nad takovými pohromami; ale neobrátili se, aby mu vzdali čest.</verse>
        <verse osisID='Rev.16.10'>Pátý anděl vylil svou nádobu na trůn šelmy: a v jejím království nastala tma,</verse>
        <verse osisID='Rev.16.11'>lidé se bolestí hryzali do rtů a trýzněni vředy rouhali se nebeskému Bohu, ale neodvrátili se od svých činů.</verse>
        <verse osisID='Rev.16.12'>Šestý anděl vylil svou nádobu na velikou řeku Eufrat: a její voda vyschla, aby byla připravena cesta králům od východu slunce.</verse>
        <verse osisID='Rev.16.13'>A hle, z úst draka i z úst dravé šelmy a z úst lživého proroka vystoupili tři nečistí duchové, podobní ropuchám.</verse>
        <verse osisID='Rev.16.14'>Jsou to duchové ďábelští, kteří činí zázračná znamení. Vyšli ke králům celého světa, aby je shromáždili k boji v rozhodující den všemohoucího Boha.</verse>
        <verse osisID='Rev.16.15'>"Hle, přicházím nečekaně jako zloděj! Blaze tomu, kdo bdí a střeží svůj šat, aby nechodil nahý a nebylo vidět jeho nahotu!"</verse>
        <verse osisID='Rev.16.16'>Shromáždili ty krále na místo, zvané hebrejsky Harmagedon.</verse>
        <verse osisID='Rev.16.17'>Sedmý anděl vylil svou nádobu do ovzduší a z chrámu od trůnu zazněl mocný hlas: "Stalo se!"</verse>
        <verse osisID='Rev.16.18'>A rozpoutaly se blesky, hřmění a burácení, a nastalo hrozné zemětřesení, jaké nebylo, co je člověk na zemi; tak silné bylo to zemětřesení.</verse>
        <verse osisID='Rev.16.19'>A to veliké město se roztrhlo na tři části a města národů se zřítila. Bůh se rozpomenul na veliký Babylón a dal mu pít z poháru vína svého trestajícího hněvu.</verse>
        <verse osisID='Rev.16.20'>Všechny ostrovy zmizely, po horách nezůstalo stopy,</verse>
        <verse osisID='Rev.16.21'>na lidi padaly z nebe kroupy těžké jako cent; a lidé proklínali Boha za pohromu krupobití, protože ta pohroma byla strašná.</verse>
      </chapter>
      <chapter osisID='Rev.17'>
        <verse osisID='Rev.17.1'>Tu přišel jeden z těch sedmi andělů, kteří měli sedm nádob, a promluvil ke mně: "Pojď se mnou, ukážu ti soud nad velikou nevěstkou, usazenou nad vodami,</verse>
        <verse osisID='Rev.17.2'>se kterou se spustili králové světa a vínem jejího smilství se opíjeli obyvatelé země."</verse>
        <verse osisID='Rev.17.3'>Anděl mě odvedl ve vytržení ducha na poušť. Tu jsem spatřil ženu sedící na dravé šelmě nachové barvy, plné rouhavých jmen, o sedmi hlavách a deseti rozích.</verse>
        <verse osisID='Rev.17.4'>Ta žena byla oděna purpurem a šarlatem a ozdobena zlatem, drahokamy a perlami; v ruce držela zlatý pohár, plný ohavností a nečistoty svého smilství,</verse>
        <verse osisID='Rev.17.5'>a na čele měla napsáno jméno - je v něm tajemství: "Babylón veliký, Matka všeho smilstva a všech ohavností na zemi."</verse>
        <verse osisID='Rev.17.6'>Viděl jsem tu ženu, zpitou krví svatých a krví Ježíšových svědků. Velice jsem užasl, když jsem ji viděl.</verse>
        <verse osisID='Rev.17.7'>Ale anděl mi řekl: "Čemu se divíš? Já ti odhalím tajemství té ženy i té sedmihlavé a desetirohé šelmy, která ji nese.</verse>
        <verse osisID='Rev.17.8'>Ta dravá šelma, kterou jsi viděl, byla a není; vystoupí ještě z propasti, ale půjde do záhuby. A užasnou ti obyvatelé země, jejichž jméno není od založení světa zapsáno v knize života, až uvidí, že ta dravá šelma byla a není, a zase bude.</verse>
        <verse osisID='Rev.17.9'>Ať pochopí ten, komu je dána moudrost. Sedm hlav je sedm pahorků, na nichž ta žena sedí, a také sedm králů:</verse>
        <verse osisID='Rev.17.10'>pět jich padlo, jeden kraluje, jeden ještě nepřišel. Až přijde, bude smět zůstat jen nakrátko.</verse>
        <verse osisID='Rev.17.11'>A ta dravá šelma, která byla a není, je osmý král, a přece jeden z těch sedmi; jde však do záhuby.</verse>
        <verse osisID='Rev.17.12'>Deset rohů, které jsi viděl, je deset králů, kteří se ještě vlády neujali, ale v jedinou hodinu přijmou královskou moc spolu se šelmou.</verse>
        <verse osisID='Rev.17.13'>Budou zajedno ve svých úmyslech a svou sílu i moc dají té šelmě.</verse>
        <verse osisID='Rev.17.14'>Ti budou bojovat s Beránkem, ale Beránek je přemůže, protože je Pán pánů a Král králů; ti, kdo jsou s ním, jsou povolaní a vyvolení a věrní."</verse>
        <verse osisID='Rev.17.15'>A řekl mi: "Vody, které jsi viděl, nad nimiž ta nevěstka sedí, to jsou národy, davy, rasy a jazyky.</verse>
        <verse osisID='Rev.17.16'>A těch deset rohů, které jsi viděl, i ta šelma pojmou nevěstku v nenávist, oberou ji o všecko až do naha a budou rvát její tělo a spálí ji ohněm.</verse>
        <verse osisID='Rev.17.17'>Neboť Bůh jim vložil do srdce, aby provedli jeho záměr, řídili se jedním úmyslem a odevzdali šelmě svou královskou moc, dokud se nedokoná, co Bůh řekl.</verse>
        <verse osisID='Rev.17.18'>Ta žena, kterou jsi viděl, je veliké město, panující nad králi země."</verse>
      </chapter>
      <chapter osisID='Rev.18'>
        <verse osisID='Rev.18.1'>Potom jsem viděl jiného anděla, jak s velikou mocí sestupuje z nebe; a země byla ozářena jeho slávou.</verse>
        <verse osisID='Rev.18.2'>Zvolal mohutným hlasem: "Padl, padl veliký Babylón a stal se doupětem démonů, skrýší všech nečistých duchů a každého zlověstného a nenáviděného ptáka;</verse>
        <verse osisID='Rev.18.3'>neboť vínem Božího hněvu pro smilství té nevěstky byly opojeny všecky národy, králové světa s ní smilnili a bohatí kupci země bohatli z její rozmařilosti a přepychu."</verse>
        <verse osisID='Rev.18.4'>A slyšel jsem jiný hlas z nebe: "Vyjdi, lide můj, z toho města, nemějte účast na jeho hříších, aby vás nestihly jeho pohromy.</verse>
        <verse osisID='Rev.18.5'>Neboť jeho hříchy se navršily až k nebi a Bůh nezapomněl na jeho viny.</verse>
        <verse osisID='Rev.18.6'>Odplaťte po zásluze té nevěstce, dvojnásob jí odplaťte za její činy! V poháru, který připravovala, připravte pro ni dvojnásob;</verse>
        <verse osisID='Rev.18.7'>kolik si užila slávy a hýření, tolik jí dejte teď trýzně a žalu. Protože si namlouvá: Trůním jako královna, vdovou nejsem a neokusím smutku -</verse>
        <verse osisID='Rev.18.8'>proto v jediném dni dopadnou na ni pohromy: smrt i žal a hlad, a bude zničena ohněm. Neboť mocný je Hospodin, Bůh, který ji odsoudil."</verse>
        <verse osisID='Rev.18.9'>Pak budou naříkat nad ní a bědovat králové světa, kteří s ní smilnili a hýřili, až uvidí dým hořícího města;</verse>
        <verse osisID='Rev.18.10'>z hrůzy nad jeho zkázou neodváží se přiblížit a budou naříkat: "Běda, běda, ty veliký Babylóne, město tak mocné, jak v jedinou hodinu byl nad tebou vykonán soud!"</verse>
        <verse osisID='Rev.18.11'>A bohatí kupci země naříkají a bědují nad ním, protože už nikdo nekoupí jejich zboží:</verse>
        <verse osisID='Rev.18.12'>náklady zlata a stříbra, drahokamů a perel, kmentu a purpuru, hedvábí a šarlatu, cedrového dřeva a předmětů ze slonoviny a předmětů ze vzácných dřev, náklady mědi, železa a mramoru,</verse>
        <verse osisID='Rev.18.13'>skořice a indického koření, voňavek, mastí a vykuřovadel, vína a oleje, mouky a obilí, dobytčat a ovcí, koní a vozů a otroků a zajatců.</verse>
        <verse osisID='Rev.18.14'>Plody, které jsi dychtivě sklízelo, jsou pryč, všechen lesk a nádhera zašly a není po nich památky.</verse>
        <verse osisID='Rev.18.15'>Kupci, kteří s tím vším obchodovali a z toho města bohatli, z hrůzy nad jeho zkázou neodváží se přiblížit a budou plakat a naříkat:</verse>
        <verse osisID='Rev.18.16'>"Běda, běda, tak veliké město, které se oblékalo do kmentu, purpuru a šarlatu, které se zdobilo zlatem, drahokamy a perlami -</verse>
        <verse osisID='Rev.18.17'>a v jedinou hodinu je zničeno takové bohatství!" A všichni velitelé lodí, dopravci zboží, námořníci a kdokoli se živí plavbou, neodváží se přiblížit</verse>
        <verse osisID='Rev.18.18'>a budou volat, až uvidí dým toho hořícího města: "Co se mohlo rovnat tomu velikému městu!"</verse>
        <verse osisID='Rev.18.19'>A sypou si prach na hlavu a v pláči a nářku křičí: "Běda, běda, tak veliké město, na jehož blahobytu zbohatli všichni majitelé námořních lodí - a v jedinou hodinu bylo zpustošeno!"</verse>
        <verse osisID='Rev.18.20'>Raduj se, nebe a svatí, apoštolové i proroci, protože Bůh vynesl nad tím městem rozsudek, jaký ono vyneslo nad vámi.</verse>
        <verse osisID='Rev.18.21'>A jeden silný anděl pozvedl balvan, těžký jako mlýnský kámen, vrhl jej do moře a zvolal: "Tak rázem bude svržen Babylón, to veliké město, a nebude po něm ani památky.</verse>
        <verse osisID='Rev.18.22'>Nikdy už v tobě nezazní hudba, neozve se harfa, píšťala ani trubka, nikdy už v tobě nebude řemeslník ani umělec, nikdo už v tobě neuslyší zvuk mlýnů,</verse>
        <verse osisID='Rev.18.23'>nikdy už v tobě nezasvitne světlo lampy, nikdo už v tobě nezaslechne hlas ženicha a nevěsty. Tvoji obchodníci vládli světem a tvé čarovné nápoje mámily celé národy;</verse>
        <verse osisID='Rev.18.24'>ve tvých zdech tekla krev proroků a svatých a všech zavražděných na zemi."</verse>
      </chapter>
      <chapter osisID='Rev.19'>
        <verse osisID='Rev.19.1'>Potom jsem slyšel mocný hlas jakoby obrovského zástupu na nebi: "Haleluja! Spasení, sláva i moc patří Bohu našemu,</verse>
        <verse osisID='Rev.19.2'>protože pravé a spravedlivé jsou jeho soudy! Vždyť odsoudil tu velikou nevěstku, která přivedla zemi do záhuby svým smilstvím, spravedlivě ji potrestal za krev svých služebníků, která lpí na jejích rukou."</verse>
        <verse osisID='Rev.19.3'>A znovu volali: "Haleluja! Na věky věků vystupuje dým z toho hořícího města."</verse>
        <verse osisID='Rev.19.4'>Tehdy těch čtyřiadvacet starců spolu se čtyřmi bytostmi padlo na kolena; klaněli se před Bohem sedícím na trůnu a volali: "Amen, haleluja."</verse>
        <verse osisID='Rev.19.5'>A od trůnu zazněl hlas: "Zpívejte Bohu našemu všichni jeho služebníci, kteří se ho bojíte, malí i velicí."</verse>
        <verse osisID='Rev.19.6'>A slyšel jsem zpěv jakoby ohromného zástupu, jako hukot množství vod a jako dunění hromu: "Haleluja, ujal se vlády Pán Bůh náš všemohoucí.</verse>
        <verse osisID='Rev.19.7'>Radujme se a jásejme a vzdejme mu chválu; přišel den svatby Beránkovy, jeho choť se připravila</verse>
        <verse osisID='Rev.19.8'>a byl jí dán zářivě čistý kment, aby se jím oděla." Tím kmentem jsou spravedlivé skutky svatých.</verse>
        <verse osisID='Rev.19.9'>Tehdy mi řekl: "Piš: Blaze těm, kdo jsou pozváni na svatbu Beránkovu." A řekl mi: "Toto jsou pravá slova Boží."</verse>
        <verse osisID='Rev.19.10'>Tu jsem padl na kolena k jeho nohám. Ale on mi řekl: "Střez se toho! Jsem jen služebník jako ty a tvoji bratří, kteří vydávají svědectví Ježíšovi. Před Bohem poklekni!" Kdo vydává svědectví Ježíšovi, má ducha proroctví.</verse>
        <verse osisID='Rev.19.11'>A viděl jsem nebesa otevřená, a hle, bílý kůň, a na něm seděl ten, který má jméno Věrný a Pravý, neboť soudí a bojuje spravedlivě.</verse>
        <verse osisID='Rev.19.12'>Jeho oči plamen ohně a na hlavě množství královských korun; jeho jméno je napsáno a nezná je nikdo než on sám.</verse>
        <verse osisID='Rev.19.13'>Má na sobě plášť zbrocený krví a jeho jméno je Slovo Boží.</verse>
        <verse osisID='Rev.19.14'>Za ním nebeská vojska na bílých koních, oblečená do bělostného čistého kmentu.</verse>
        <verse osisID='Rev.19.15'>Z jeho úst vychází ostrý meč, aby jím pobíjel národy; bude je pást železnou berlou. On bude tlačit lis plný vína trestajícího hněvu Boha všemohoucího.</verse>
        <verse osisID='Rev.19.16'>Na plášti a na boku má napsáno jméno: Král králů a Pán pánů.</verse>
        <verse osisID='Rev.19.17'>A viděl jsem jednoho anděla, jak stojí na slunci a volá mocným hlasem na všechny ptáky letící středem nebes: "Pojďte, slétněte se k veliké hostině Boží!</verse>
        <verse osisID='Rev.19.18'>Budete se sytit těly králů a vojevůdců a bojovníků a koní i jezdců; těly všech, pánů i otroků, slabých i mocných."</verse>
        <verse osisID='Rev.19.19'>A viděl jsem dravou šelmu a krále země i jejich vojska shromážděná, aby vytrhli do boje proti jezdci a proti jeho vojsku.</verse>
        <verse osisID='Rev.19.20'>Ale šelma byla zajata a s ní i falešný prorok, který k její cti činil zázračná znamení a svedl jimi ty, kdo přijali cejch šelmy a klekali před jejím obrazem. Za živa byli šelma a její prorok hozeni do ohnivého jezera hořícího sírou.</verse>
        <verse osisID='Rev.19.21'>Ostatní byli pobiti mečem vycházejícím z úst jezdce. A všichni ptáci se nasytili jejich těly.</verse>
      </chapter>
      <chapter osisID='Rev.20'>
        <verse osisID='Rev.20.1'>Tu jsem viděl, jak z nebe sestupuje anděl, který má v ruce klíč od propasti a veliký řetěz.</verse>
        <verse osisID='Rev.20.2'>Zmocnil se draka, toho dávného hada, toho ďábla a satana,</verse>
        <verse osisID='Rev.20.3'>na tisíc let jej spoutal, uvrhl do propasti, uzamkl ji a zapečetil, aby již nemohl klamat národy, dokud se nedovrší těch tisíc let. Potom musí být ještě na krátký čas propuštěn.</verse>
        <verse osisID='Rev.20.4'>Viděl jsem trůny a na nich usedli ti, jimž byl svěřen soud. Spatřil jsem také ty, kdo byli sťati pro svědectví Ježíšovo a pro slovo Boží, protože nepoklekli před dravou šelmou ani jejím obrazem a nepřijali její znamení na čelo ani na ruku. Nyní povstali k životu a ujali se vlády s Kristem na tisíc let. -</verse>
        <verse osisID='Rev.20.5'>Ostatní mrtví však nepovstanou k životu, dokud se těch tisíc let nedovrší. -</verse>
        <verse osisID='Rev.20.6'>To je první vzkříšení. Blahoslavený a svatý, kdo má podíl na prvním vzkříšení! Nad těmi druhá smrt nemá moci, nýbrž Bůh a Kristus je učiní svými kněžími a budou s ním kralovat po tisíc let.</verse>
        <verse osisID='Rev.20.7'>Až se dovrší tisíc let, bude satan propuštěn ze svého žaláře</verse>
        <verse osisID='Rev.20.8'>a vyjde, aby oklamal národy ve všech čtyřech úhlech světa, Góga i Magóga. Shromáždí je k boji a bude jich jako písku v moři.</verse>
        <verse osisID='Rev.20.9'>Viděl jsem, jak vystoupili po celé šíři země a obklíčili tábor svatých a město, které miluje Bůh. Ale sestoupil oheň z nebe a pohltil je.</verse>
        <verse osisID='Rev.20.10'>Jejich svůdce ďábel byl uvržen do jezera, kde hoří síra a kde je již dravá šelma i falešný prorok. A budou trýzněni dnem i nocí na věky věků.</verse>
        <verse osisID='Rev.20.11'>A viděl jsem veliký bělostný trůn a toho, kdo na něm seděl; před jeho pohledem zmizela země i nebe a už pro ně nebylo místa.</verse>
        <verse osisID='Rev.20.12'>Viděl jsem mrtvé, mocné i prosté, jak stojí před trůnem, a byly otevřeny knihy. Ještě jedna kniha byla otevřena, kniha života. A mrtví byli souzeni podle svých činů zapsaných v těch knihách.</verse>
        <verse osisID='Rev.20.13'>Moře vydalo své mrtvé, i smrt a její říše vydaly své mrtvé, a všichni byli souzeni podle svých činů.</verse>
        <verse osisID='Rev.20.14'>Pak smrt i její říše byly uvrženy do hořícího jezera. To je druhá smrt: hořící jezero.</verse>
        <verse osisID='Rev.20.15'>A kdo nebyl zapsán v knize života, byl uvržen do hořícího jezera.</verse>
      </chapter>
      <chapter osisID='Rev.21'>
        <verse osisID='Rev.21.1'>A viděl jsem nové nebe a novou zemi, neboť první nebe a první země pominuly a moře již vůbec nebylo.</verse>
        <verse osisID='Rev.21.2'>A viděl jsem od Boha z nebe sestupovat svaté město, nový Jeruzalém, krásný jako nevěsta ozdobená pro svého ženicha.</verse>
        <verse osisID='Rev.21.3'>A slyšel jsem veliký hlas od trůnu: "Hle, příbytek Boží uprostřed lidí, Bůh bude přebývat mezi nimi a oni budou jeho lid; on sám, jejich Bůh, bude s nimi,</verse>
        <verse osisID='Rev.21.4'>a setře jim každou slzu s očí. A smrti již nebude, ani žalu ani nářku ani bolesti už nebude - neboť co bylo, pominulo."</verse>
        <verse osisID='Rev.21.5'>Ten, který seděl na trůnu, řekl: "Hle, všecko tvořím nové." A řekl: "Napiš: Tato slova jsou věrná a pravá."</verse>
        <verse osisID='Rev.21.6'>A dodal: "Již se vyplnila. Já jsem Alfa i Omega, počátek i konec. Tomu, kdo žízní, dám napít zadarmo z pramene vody živé.</verse>
        <verse osisID='Rev.21.7'>Kdo zvítězí, dostane toto vše; já mu budu Bohem a on mi bude synem.</verse>
        <verse osisID='Rev.21.8'>Avšak zbabělci, nevěrní, nečistí, vrahové, cizoložníci, zaklínači, modláři a všichni lháři najdou svůj úděl v jezeře, kde hoří oheň a síra. To je ta druhá smrt."</verse>
        <verse osisID='Rev.21.9'>A přistoupil jeden ze sedmi andělů, kteří měli těch sedm nádob a v nich připraveno sedm posledních pohrom, a řekl mi: "Pojď, ukážu ti nevěstu, choť Beránkovu."</verse>
        <verse osisID='Rev.21.10'>Ve vytržení ducha mě vyvedl na velikou a vysokou horu a ukázal mi svaté město Jeruzalém, jak sestupuje z nebe od Boha,</verse>
        <verse osisID='Rev.21.11'>zářící Boží slávou; jeho jas jako nejdražší drahokam a jako průzračný křišťál.</verse>
        <verse osisID='Rev.21.12'>Město mělo mohutné a vysoké hradby, dvanáct bran střežených dvanácti anděly a na branách napsaná jména dvanácti pokolení synů Izraele.</verse>
        <verse osisID='Rev.21.13'>Tři brány byly na východ, tři brány na sever, tři brány na jih a tři brány na západ.</verse>
        <verse osisID='Rev.21.14'>A hradby města byly postaveny na dvanácti základních kamenech a na nich bylo dvanáct jmen dvanácti apoštolů Beránkových.</verse>
        <verse osisID='Rev.21.15'>Ten, který se mnou mluvil, měl zlatou míru, aby změřil město i jeho brány a hradby.</verse>
        <verse osisID='Rev.21.16'>Město je vystaveno do čtverce: jeho délka je stejná jako šířka. Změřil to město, a bylo to dvanáct tisíc měr. Jeho délka, šířka i výška jsou stejné.</verse>
        <verse osisID='Rev.21.17'>Změřil i hradbu, a bylo to sto čtyřicet čtyři loket lidskou mírou, kterou použil anděl.</verse>
        <verse osisID='Rev.21.18'>Hradby jsou postaveny z jaspisu a město je z ryzího zlata, zářícího jako křišťál.</verse>
        <verse osisID='Rev.21.19'>Základy hradeb toho města jsou samý drahokam: první základní kámen je jaspis, druhý safír, třetí chalcedon, čtvrtý smaragd,</verse>
        <verse osisID='Rev.21.20'>pátý sardonyx, šestý karneol, sedmý chrysolit, osmý beryl, devátý topas, desátý chrysopras, jedenáctý hyacint a dvanáctý ametyst.</verse>
        <verse osisID='Rev.21.21'>A dvanáct bran je z dvanácti perel, každá z jediné perly. A náměstí toho města je z ryzího zlata jako z průzračného křišťálu.</verse>
        <verse osisID='Rev.21.22'>Avšak chrám jsem v něm nespatřil: Jeho chrámem je Pán Bůh všemohoucí a Beránek.</verse>
        <verse osisID='Rev.21.23'>To město nepotřebuje ani slunce ani měsíc, aby mělo světlo: září nad ním sláva Boží a jeho světlem je Beránek.</verse>
        <verse osisID='Rev.21.24'>Národy budou žít v jeho světle; králové světa mu odevzdají svou slávu.</verse>
        <verse osisID='Rev.21.25'>Jeho brány zůstanou otevřeny, protože stále trvá den, a noci tam už nebude.</verse>
        <verse osisID='Rev.21.26'>V něm se shromáždí sláva i čest národů.</verse>
        <verse osisID='Rev.21.27'>A nevstoupí tam nic nesvatého ani ten, kdo se rouhá a lže, nýbrž jen ti, kdo jsou zapsáni v Beránkově knize života.</verse>
      </chapter>
      <chapter osisID='Rev.22'>
        <verse osisID='Rev.22.1'>A ukázal mi řeku živé vody, čiré jako křišťál, která vyvěrala u trůnu Božího a Beránkova.</verse>
        <verse osisID='Rev.22.2'>Uprostřed města na náměstí, z obou stran řeky, bylo stromoví života nesoucí ovoce dvanáctkrát do roka; každý měsíc dozrává na něm ovoce a jeho listí má léčivou moc pro všechny národy.</verse>
        <verse osisID='Rev.22.3'>A nebude tam nic proklatého. Bude tam trůn Boží a Beránkův; jeho služebníci mu budou sloužit,</verse>
        <verse osisID='Rev.22.4'>budou hledět na jeho tvář a na čele ponesou jeho jméno.</verse>
        <verse osisID='Rev.22.5'>Noci tam již nebude a nebudou potřebovat světlo lampy ani světlo slunce, neboť Pán Bůh bude jejich světlem a budou s ním kralovat na věky věků.</verse>
        <verse osisID='Rev.22.6'>A řekl mi: "Tato slova jsou věrná a pravá; Pán, Bůh dávající Ducha prorokům, poslal svého anděla, aby oznámil svým služebníkům, co se má brzo stát:</verse>
        <verse osisID='Rev.22.7'>Hle, přijdu brzo. Blaze tomu, kdo se drží proroctví této knihy."</verse>
        <verse osisID='Rev.22.8'>To jsem slyšel a viděl já, Jan. A když jsem to uslyšel a spatřil, padl jsem na kolena k nohám anděla, který mi to oznamoval.</verse>
        <verse osisID='Rev.22.9'>Ale on mi řekl: "Střez se toho! Jsem jen služebník jako ty a tvoji bratří proroci a ti, kdo se drží slov této knihy. Před Bohem poklekni!"</verse>
        <verse osisID='Rev.22.10'>A řekl mi: "Nezapečeťuj knihu se slovy tohoto proroctví: čas je blízko.</verse>
        <verse osisID='Rev.22.11'>Kdo křivdí, ať křivdí dál, kdo je pošpiněn, ať zůstane ve špíně - kdo je spravedlivý, ať zůstane spravedlivý, kdo je svatý, ať setrvá ve svatosti.</verse>
        <verse osisID='Rev.22.12'>Hle, přijdu brzo, a má odplata se mnou; odplatím každému podle toho, jak jednal.</verse>
        <verse osisID='Rev.22.13'>Já jsem Alfa i Omega, první i poslední, počátek i konec.</verse>
        <verse osisID='Rev.22.14'>Blaze těm, kdo si vyprali roucha, a tak mají přístup ke stromu života i do bran města.</verse>
        <verse osisID='Rev.22.15'>Venku zůstanou nečistí, zaklínači, smilníci, vrahové, modláři - každý, kdo si libuje ve lži.</verse>
        <verse osisID='Rev.22.16'>Já, Ježíš, posílám svého posla, aby vám to dosvědčil po všech církvích. Já jsem potomek z rodu Davidova, jasná hvězda jitřní."</verse>
        <verse osisID='Rev.22.17'>A Duch i nevěsta praví: "Přijď!" A kdokoli to slyší, ať řekne: "Přijď!" Kdo žízní, ať přistoupí; kdo touží, ať zadarmo nabere vody života.</verse>
        <verse osisID='Rev.22.18'>Já dosvědčuji každému, kdo slyší slova proroctví této knihy: Kdo k nim něco přidá, tomu přidá Bůh ran popsaných v této knize.</verse>
        <verse osisID='Rev.22.19'>A jestliže kdo ubere ze slov knihy tohoto proroctví, tomu Bůh odejme podíl na stromu života a místo ve svatém městě, jak se o nich píše v této knize.</verse>
        <verse osisID='Rev.22.20'>Ten, od něhož je to svědectví, praví: "Ano, přijdu brzo." Amen, přijď, Pane Ježíši!</verse>
        <verse osisID='Rev.22.21'>Milost Pána Ježíše se všemi.</verse>
      </chapter>
    </div></osisText>
</osis>