<?xml version='1.0' encoding='UTF-8'?>
<osis xmlns='http://www.bibletechnologies.net/2003/OSIS/namespace' xsi:schemaLocation='http://www.bibletechnologies.net/2003/OSIS/namespace http://www.bibletechnologies.net/osisCore.2.1.1.xsd' xmlns:xsi='http://www.w3.org/2001/XMLSchema-instance'>
  <osisText osisRefWork='Bible' osisIDWork='CzeCEP' xml:lang='cs'>
    <header>
      <revisionDesc>
        <date>2010-02-26</date>
        <p>initial OSIS 2.1.1 version</p>
      </revisionDesc>
      <work osisWork='CzeCEP'>
        <title>Czech Ekumenicky Cesky preklad</title>
        <contributor>Sword Project</contributor>
        <creator>Pan Tau</creator>
        <creator role='encoder'>ZefToOsis 1.0.0</creator>
        <subject>holy bible</subject>
        <date>2009-01-23</date>
        <description>Czech Ekumenicky Cesky preklad: Bible Pismo svate Stareho i Noveho Zakona podle ekumenickeho vydani z r. 1985 (c) Ekumenicka\par rada cirkvi v CR.</description>
        <publisher>graphic artist</publisher>
        <type type='OSIS'>Bible</type>
        <identifier type='OSIS'>CzeCEP</identifier>
        <source>http://www.crosswire.org/sword/servlet/SwordMod.Verify?modName=CzeCEP</source>
        <language type='IETF'>cs</language>
        <relation/>
        <coverage>provide the bible to the world</coverage>
        <rights>Copyrighted</rights>
        <scope/>
        <refSystem>Bible</refSystem>
      </work>
    </header>
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
  <div type='book' osisID='2Sam'>
      <chapter osisID='2Sam.1'>
        <verse osisID='2Sam.1.1'>Po Saulově smrti se David vrátil z vítězné bitvy s Amálekem a zůstal dva dny v Siklagu.</verse>
        <verse osisID='2Sam.1.2'>Třetího dne přišel nějaký muž ze Saulova tábora s roztrženým šatem a s prstí na hlavě. Přišel k Davidovi, padl na zem a poklonil se.</verse>
        <verse osisID='2Sam.1.3'>David se ho zeptal: "Odkud jdeš?" On mu řekl: "Unikl jsem z izraelského tábora."</verse>
        <verse osisID='2Sam.1.4'>David se dále tázal: "Pověz, co se stalo?" On řekl, že lid utekl z bitvy, že také mnoho lidu padlo a našlo smrt, že i Saul a jeho syn Jónatan zahynuli.</verse>
        <verse osisID='2Sam.1.5'>David se zeptal mládence, který mu to oznámil: "Jak víš, že zemřel Saul a jeho syn Jónatan?"</verse>
        <verse osisID='2Sam.1.6'>Mládenec, který mu to oznámil, odvětil: "Náhodou jsem se ocitl v pohoří Gilbóa. A hle, Saul se opíral o své kopí a vozy a jezdci už na něj dotírali.</verse>
        <verse osisID='2Sam.1.7'>Ještě se obrátil, spatřil mě a zavolal na mě. Ozval jsem se: »Tu jsem.«</verse>
        <verse osisID='2Sam.1.8'>Zeptal se: »Kdo jsi?« Odvětil jsem mu: »Jsem Amálekovec.«</verse>
        <verse osisID='2Sam.1.9'>Vyzval mě: »Postav se ke mně a usmrť mě, neboť mě svírá smrtelná křeč, ale ještě je ve mně život.«</verse>
        <verse osisID='2Sam.1.10'>Postavil jsem se k němu a usmrtil jsem ho. Poznal jsem, že po svém pádu stejně nebude živ. Sňal jsem mu z hlavy královskou čelenku a z paže náramek a přinesl jsem je sem svému pánu."</verse>
        <verse osisID='2Sam.1.11'>David uchopil svůj šat a roztrhl jej, stejně tak i všichni muži, kteří byli s ním.</verse>
        <verse osisID='2Sam.1.12'>Naříkali, plakali a postili se až do večera pro Saula a pro jeho syna Jónatana i pro Hospodinův lid, pro dům izraelský, že padli mečem.</verse>
        <verse osisID='2Sam.1.13'>David se zeptal mládence, který mu to oznámil: "Odkud jsi?" On řekl: "Jsem syn Amálekovského bezdomovce."</verse>
        <verse osisID='2Sam.1.14'>David se na něj rozkřikl: "Jak to, že ses nebál vztáhnout ruku a zahubit Hospodinova pomazaného?"</verse>
        <verse osisID='2Sam.1.15'>David zavolal jednoho z družiny a poručil: "Přistup a sraz ho!" A on ho ubil k smrti.</verse>
        <verse osisID='2Sam.1.16'>David mu totiž řekl: "Krev, kterou jsi prolil, ať padne na tvou hlavu. Tvá ústa tě usvědčila, když jsi řekl: »Já jsem usmrtil Hospodinova pomazaného.«"</verse>
        <verse osisID='2Sam.1.17'>I zpíval David nad Saulem a nad jeho synem Jónatanem tento žalozpěv.</verse>
        <verse osisID='2Sam.1.18'>Vyzval také Judejce, aby se při něm učili zacházet s lukem. Je zapsán v Knize Přímého.</verse>
        <verse osisID='2Sam.1.19'>"Ozdoba tvá, Izraeli, na tvých návrších skolena leží. Tak padli bohatýři!</verse>
        <verse osisID='2Sam.1.20'>Neoznamujte to v Gatu, nezvěstujte to v ulicích Aškalónu, ať se neradují dcery pelištejské, dcery neobřezanců ať nejásají.</verse>
        <verse osisID='2Sam.1.21'>Hory v Gilbóe, rosa ani déšť ať na vás nesestoupí, ať se v oběť nepozdvihuje nic z vašich polí, neboť tam byl pohozen štít bohatýrů, štít Saulův, nepomazán olejem,</verse>
        <verse osisID='2Sam.1.22'>nýbrž krví skolených a tukem bohatýrů. Jónatanův luk neselhal nikdy, Saulův meč doprázdna nebil.</verse>
        <verse osisID='2Sam.1.23'>Saul a Jónatan, v životě hodni líbezné lásky, neodloučili se od sebe ani v smrti. Bývali nad orly bystřejší a nad lvy udatnější.</verse>
        <verse osisID='2Sam.1.24'>Dcery izraelské, plačte pro Saula, který vás odíval karmínem a rozkošemi, jenž zlatou okrasou zdobil váš oděv.</verse>
        <verse osisID='2Sam.1.25'>Tak padli bohatýři uprostřed boje, Jónatan na tvých návrších skolen!</verse>
        <verse osisID='2Sam.1.26'>Stýská se mi po tobě, můj bratře Jónatane, byls ke mně pln něhy, tvá láska ke mně byla podivuhodnější nad lásku žen.</verse>
        <verse osisID='2Sam.1.27'>Tak padli bohatýři, v zmar přišla válečná zbroj!"</verse>
      </chapter>
      <chapter osisID='2Sam.2'>
        <verse osisID='2Sam.2.1'>Potom se David doptával Hospodina: "Mám vystoupit do některého judského města?" Hospodin mu řekl: "Vystup." David se tázal: "Kam mám vystoupit?" On řekl: "Do Chebrónu."</verse>
        <verse osisID='2Sam.2.2'>David tam tedy vystoupil i se svými dvěma ženami, s Achínoamou Jizreelskou a s Abígajilou, ženou po Nábalovi Karmelském.</verse>
        <verse osisID='2Sam.2.3'>Také své muže, kteří byli s ním, přivedl David i s jejich rodinami. Usadili se v městech chebrónských.</verse>
        <verse osisID='2Sam.2.4'>I přišli judští muži a pomazali tam Davida za krále nad domem judským. Potom bylo Davidovi oznámeno: "Muži z Jábeše v Gileádu, ti pochovali Saula."</verse>
        <verse osisID='2Sam.2.5'>David poslal k mužům v Jábeši v Gileádu posly se vzkazem: "Jste Hospodinovi požehnaní. Prokázali jste milosrdenství svému pánu Saulovi tím, že jste ho pochovali.</verse>
        <verse osisID='2Sam.2.6'>Nechť nyní Hospodin prokáže milosrdenství a věrnost vám. I já vám budu prokazovat dobro za to, co jste učinili.</verse>
        <verse osisID='2Sam.2.7'>Teď jednejte rozhodně a buďte stateční. Váš pán Saul zemřel; avšak rovněž mne pomazal dům judský za krále nad sebou."</verse>
        <verse osisID='2Sam.2.8'>Ale Abnér, syn Nérův, velitel Saulova vojska, vzal Íš-bóšeta, syna Saulova, a přivedl ho do Machanajimu.</verse>
        <verse osisID='2Sam.2.9'>Ustanovil ho králem Gileádu, Ašúrců a Jizreelu i nad Efrajimem, Benjamínem a celým Izraelem.</verse>
        <verse osisID='2Sam.2.10'>Íš-bóšetovi, synu Saulovu, bylo čtyřicet let, když začal nad Izraelem kralovat. Kraloval dva roky. Za Davidem stál pouze dům judský.</verse>
        <verse osisID='2Sam.2.11'>David byl v Chebrónu králem nad domem judským celkem sedm let a šest měsíců.</verse>
        <verse osisID='2Sam.2.12'>Když Abnér, syn Nérův, vytáhl se služebníky Íš-bóšeta, syna Saulova, z Machanajimu do Gibeónu,</verse>
        <verse osisID='2Sam.2.13'>vytáhl také Jóab, syn Serújin, a Davidovi služebníci. Narazili na sebe u Gibeónského rybníka. Usadili se u rybníka, jedni z jedné, druzí z druhé strany rybníka.</verse>
        <verse osisID='2Sam.2.14'>Abnér navrhl Jóabovi: "Ať nastoupí družiny a uspořádají před námi bojové hry." Jóab souhlasil: "Ať nastoupí."</verse>
        <verse osisID='2Sam.2.15'>Nastoupili tedy proti sobě ve stejném počtu, dvanáct za Benjamína, za Íš-bóšeta, syna Saulova a dvanáct ze služebníků Davidových.</verse>
        <verse osisID='2Sam.2.16'>Jeden druhého uchopil za hlavu a vrazil mu do boku dýku. Tak padli zároveň. Ono místo bylo nazváno Chelkat-súrím a leží v Gibeónu.</verse>
        <verse osisID='2Sam.2.17'>Onoho dne se strhl velmi tuhý boj. Abnér s izraelskými muži byl Davidovými služebníky poražen.</verse>
        <verse osisID='2Sam.2.18'>Byli tam i tři Serújini synové Jóab, Abíšaj a Asáel. Asáel byl hbitých nohou jako gazela na poli.</verse>
        <verse osisID='2Sam.2.19'>Pronásledoval Abnéra a neodbočoval od něho vpravo ani vlevo.</verse>
        <verse osisID='2Sam.2.20'>Abnér se k němu obrátil a tázal se: "Ty jsi Asáel?" On odvětil: "Jsem."</verse>
        <verse osisID='2Sam.2.21'>Abnér mu řekl: "Odboč vpravo nebo vlevo, zmocni se někoho z družiny a vezmi si jeho výzbroj." Ale Asáel od něho nechtěl uhnout.</verse>
        <verse osisID='2Sam.2.22'>Abnér domlouval Asáelovi ještě jednou: "Uhni ode mne; proč tě mám srazit k zemi? Jak bych se mohl podívat na tvého bratra Jóaba?"</verse>
        <verse osisID='2Sam.2.23'>Protože odmítal uhnout, vrazil mu Abnér pod žebra kopí a kopí jím projelo. I padl tam a na místě zemřel. Každý, kdo přijde k místu, kde Asáel padl a zemřel, zůstane stát.</verse>
        <verse osisID='2Sam.2.24'>Jóab s Abíšajem pronásledovali Abnéra. Když slunce zapadlo, přišli k pahorku Amě naproti Gíachu, směrem ke Gibeónské poušti.</verse>
        <verse osisID='2Sam.2.25'>Benjamínovci se shromáždili k Abnérovi a v jednom šiku zaujali postavení na vrcholu jednoho pahorku.</verse>
        <verse osisID='2Sam.2.26'>Abnér zavolal na Jóaba: "Což musí meč požírat nepřetržitě? Nevíš, že nakonec zůstává jen hořkost? Kdy konečně poručíš lidu, aby se vrátil a nehonil své bratry?"</verse>
        <verse osisID='2Sam.2.27'>Jóab odpověděl: "Jakože živ je Bůh, kdybys byl nepromluvil, byl by se lid stáhl a přestal honit jeden druhého teprve ráno."</verse>
        <verse osisID='2Sam.2.28'>Jóab dal zatroubit na polnici, všechen lid se zastavil a Izraele už nepronásledoval. Dál již nebojovali.</verse>
        <verse osisID='2Sam.2.29'>Abnér a jeho muži šli po celou tu noc pustinou, přešli Jordán, prošli celý Bitrón, až přišli do Machanajimu.</verse>
        <verse osisID='2Sam.2.30'>Když se Jóab vrátil a přestal Abnéra honit, shromáždil všechen lid. Z Davidových služebníků pohřešili devatenáct mužů a Asáela.</verse>
        <verse osisID='2Sam.2.31'>Z Benjamínců a z mužů Abnérových zemřelo tři sta šedesát mužů, které pobili Davidovi služebníci.</verse>
        <verse osisID='2Sam.2.32'>Asáela přenesli a pochovali v hrobě jeho otce v Betlémě. Jóab šel se svými muži po celou noc; svítání je zastihlo v Chebrónu.</verse>
      </chapter>
      <chapter osisID='2Sam.3'>
        <verse osisID='2Sam.3.1'>Boj mezi domem Saulovým a Davidovým se protahoval, David se stále vzmáhal, zatímco dům Saulův stále upadal.</verse>
        <verse osisID='2Sam.3.2'>V Chebrónu se Davidovi narodili synové: Jeho prvorozený byl Amnón z Achínoamy Jizreelské,</verse>
        <verse osisID='2Sam.3.3'>jeho druhý syn byl Kileab z Abígajily, ženy po Nábalovi Karmelském, třetí byl Abšalóm, syn Maaky, dcery gešúrského krále Talmaje,</verse>
        <verse osisID='2Sam.3.4'>čtvrtý Adonijáš, syn Chagíty, pátý Šefatjáš, syn Abítaly,</verse>
        <verse osisID='2Sam.3.5'>a šestý Jitreám z Davidovy manželky Egly. Ti se Davidovi narodili v Chebrónu.</verse>
        <verse osisID='2Sam.3.6'>Avšak boj mezi domem Saulovým a domem Davidovým trval dále. V Saulově domě nabýval převahy Abnér.</verse>
        <verse osisID='2Sam.3.7'>Saul měl ženinu jménem Rispu, dceru Ajovu. Íš-bóšet vytýkal Abnérovi: "Jak to, že jsi vešel k ženině mého otce?"</verse>
        <verse osisID='2Sam.3.8'>Pro ta Íš-bóšetova slova Abnér velice vzplanul a vyčítal: "Copak jsem psí hlava, patřím snad k Judovi? Denně prokazuji milosrdenství domu Saula, tvého otce, jeho bratřím a přátelům. Nedopustil jsem, abys padl do Davidových rukou, a ty mi dnes předhazuješ přečin s tou ženou?</verse>
        <verse osisID='2Sam.3.9'>Ať se mnou Bůh udělá, co chce! Učiním pro Davida, co mu přisáhl Hospodin.</verse>
        <verse osisID='2Sam.3.10'>Odejmu království Saulovu domu a upevním Davidův trůn nad Izraelem a nad Judou od Danu až do Beer-šeby."</verse>
        <verse osisID='2Sam.3.11'>Íš-bóšet nebyl s to ozvat se Abnérovi ani slovem, protože se ho bál.</verse>
        <verse osisID='2Sam.3.12'>Abnér poslal za sebe k Davidovi posly se slovy: "Komu patří země?" a s nabídkou: "Uzavři se mnou smlouvu. Budu stát při tobě a obrátím k tobě celý Izrael."</verse>
        <verse osisID='2Sam.3.13'>David odvětil: "Dobře, uzavřu s tebou smlouvu. Ale jednu věc od tebe žádám: Až přijdeš, abys spatřil mou tvář, nespatříš ji, dokud nepřivedeš Saulovu dceru Míkal."</verse>
        <verse osisID='2Sam.3.14'>A David vyslal k Íš-bóšetovi, synu Saulovu, posly se vzkazem: "Vydej mi mou ženu Míkal, kterou jsem pravoplatně získal za sto pelištejských předkožek!"</verse>
        <verse osisID='2Sam.3.15'>Í-bóšet ji dal vzít od muže, od Paltíela, syna Lavišova.</verse>
        <verse osisID='2Sam.3.16'>Její muž ji s pláčem doprovázel až do Bachurímu. Tam mu Abnér řekl: "Vrať se." A on se vrátil.</verse>
        <verse osisID='2Sam.3.17'>Abnér pak promluvil s izraelskými staršími: "Už dávno jste se dožadovali toho, aby králem nad vámi byl David.</verse>
        <verse osisID='2Sam.3.18'>Nyní se mějte k činu. Hospodin přece o Davidovi prohlásil: »Rukou svého služebníka Davida vysvobodím svůj izraelský lid z rukou Pelištejců i z rukou všech jeho nepřátel.«"</verse>
        <verse osisID='2Sam.3.19'>A totéž Abnér přednesl Benjamínovi. Potom Abnér odešel, aby v Chebrónu přednesl Davidovi vše, co Izrael a celý Benjamínův dům považují za dobré.</verse>
        <verse osisID='2Sam.3.20'>Když Abnér s dvaceti muži přišel k Davidovi do Chebrónu, David pro něho a pro muže, kteří byli s ním, uspořádal hostinu.</verse>
        <verse osisID='2Sam.3.21'>Abnér Davidovi řekl: "Rád bych odešel a shromáždil ke králi, svému pánu, celý Izrael. Uzavřou s tebou smlouvu a ty budeš nade vším kralovat, jak si budeš přát." David pak Abnéra propustil a on pokojně odešel.</verse>
        <verse osisID='2Sam.3.22'>A hle, přišli Davidovi služebníci s Jóabem z výpravy a přinášeli s sebou velikou kořist. Abnér už u Davida v Chebrónu nebyl, neboť ho David propustil a on pokojně odešel.</verse>
        <verse osisID='2Sam.3.23'>Tu přišel Jóab s veškerým vojskem, které bylo s ním. Jóabovi oznámili, že Abnér, syn Nérův, přišel ke králi a ten že jej propustil a on pokojně odešel.</verse>
        <verse osisID='2Sam.3.24'>Jóab vstoupil ke králi a optal se: "Co jsi to udělal? Když k tobě Abnér přišel, proč jsi ho nechal odejít?</verse>
        <verse osisID='2Sam.3.25'>Znáš Abnéra, syna Nérova! Přišel tě oklamat. Chce znát tvé vycházení a vcházení, chce vědět o všem, co konáš."</verse>
        <verse osisID='2Sam.3.26'>Nato Jóab od Davida odešel a vyslal za Abnérem posly. Ti ho přivedli od cisterny v Siře zpět. David však o tom nevěděl.</verse>
        <verse osisID='2Sam.3.27'>Když se Abnér vrátil do Chebrónu, uchýlil se s ním Jóab dovnitř brány, jako by s ním chtěl důvěrně promluvit. Tam mu zasadil ránu pod žebra, a tak zemřel za krev jeho bratra Asáela.</verse>
        <verse osisID='2Sam.3.28'>Když o tom David později uslyšel, prohlásil: "Já i mé království jsme před Hospodinem navěky nevinni prolitou krví Abnéra, syna Nérova.</verse>
        <verse osisID='2Sam.3.29'>Ta ať dopadne na hlavu Jóabovu i na celý dům jeho otce. Ať v Jóabově domě nikdy nechybí trpící výtokem ani stižený malomocenstvím ani držící se hůlky ani padlý mečem ani trpící nedostatkem chleba!"</verse>
        <verse osisID='2Sam.3.30'>Tak Jóab se svým bratrem Abíšajem zabil Abnéra, protože v Gibeónu usmrtil v boji jejich bratra Asáela.</verse>
        <verse osisID='2Sam.3.31'>I poručil David Jóabovi a všemu lidu, který byl s ním: "Roztrhněte svůj šat, přepásejte se žíněným rouchem a naříkejte nad Abnérem!" Král David šel za márami.</verse>
        <verse osisID='2Sam.3.32'>Abnéra pochovali v Chebrónu a král nad Abnérovým hrobem hlasitě plakal; plakal i všechen lid.</verse>
        <verse osisID='2Sam.3.33'>Král pěl nad Abnérem žalozpěv: "Což musel zemřít Abnér, tak jako umírá bloud?</verse>
        <verse osisID='2Sam.3.34'>Nebyly spoutány tvé ruce ani do okovů sevřeny tvé nohy. Padl jsi jak ten, kdo rukou bídáků padá." A všechen lid nad ním plakal dále.</verse>
        <verse osisID='2Sam.3.35'>Pak přistoupil všechen lid k Davidovi, aby ho přiměli k jídlu, dokud byl ještě den. David se však zapřisáhl: "Ať se mnou Bůh udělá, co chce, okusím-li před západem slunce chleba či čehokoli jiného."</verse>
        <verse osisID='2Sam.3.36'>A všechen lid to pozoroval a líbilo se jim to, tak jako se lidu líbilo všechno, co král činil.</verse>
        <verse osisID='2Sam.3.37'>Všechen lid a celý Izrael onoho dne poznal, že Abnér, syn Nérův, nebyl usmrcen z popudu krále.</verse>
        <verse osisID='2Sam.3.38'>Král svým služebníkům řekl: "Nevíte, že dnešního dne padl v Izraeli velitel, a to veliký?</verse>
        <verse osisID='2Sam.3.39'>A já jsem dnes tak sláb, já pomazaný král. A tihle muži, Serújini synové, jsou tvrdší než já. Ať Hospodin odplatí tomu, kdo páchá zlo, podle zla, jež spáchal."</verse>
      </chapter>
      <chapter osisID='2Sam.4'>
        <verse osisID='2Sam.4.1'>Když uslyšel Saulův syn, že Abnér v Chebrónu zemřel, ochably jeho ruce. I celý Izrael se zhrozil.</verse>
        <verse osisID='2Sam.4.2'>Saulův syn měl dva muže, velitele houfů; jeden se jmenoval Baana a druhý Rekáb. Byli to synové Rimóna Beerótského z Benjamínovců; Beerót se totiž také počítá k Benjamínovi.</verse>
        <verse osisID='2Sam.4.3'>Beeróťané však uprchli do Gitajimu, kde pobývají jako hosté až dodnes.</verse>
        <verse osisID='2Sam.4.4'>Jónatan, syn Saulův, měl syna, který měl zchromené nohy. Bylo mu pět let, když z Jizreelu došla zpráva o Saulovi a Jónatanovi. Jeho chůva jej tehdy vzala a dala se na útěk. Při útěku tak pospíchala, že upadl; proto kulhal. Jmenoval se Mefíbóšet.</verse>
        <verse osisID='2Sam.4.5'>Synové Rimóna Beerótského, Rekáb a Baana, přišli za denního horka do Íš-bóšetova domu. Ten ležel za poledne na lůžku.</verse>
        <verse osisID='2Sam.4.6'>Vešli dovnitř do domu jakoby brát pšenici. Zasadili Íš-bóšetovi ránu pod žebra; potom Rekáb a jeho bratr Baana unikli.</verse>
        <verse osisID='2Sam.4.7'>Když totiž vešli do domu, on ležel na svém lehátku ve své ložnici. Ubili ho k smrti a uřízli mu hlavu; vzali ji a šli celou noc pustinou.</verse>
        <verse osisID='2Sam.4.8'>Íš-bóšetovu hlavu donesli Davidovi do Chebrónu. Řekli králi: "Tu je hlava Íš-bóšeta, syna tvého nepřítele Saula, který ti ukládal o život. Hospodin dopřál králi, mému pánu, dnešního dne pomstu nad Saulem i nad jeho potomstvem."</verse>
        <verse osisID='2Sam.4.9'>David odpověděl Rekábovi a jeho bratru Baanovi, synům Rimóna Beerótského, slovy: "Jakože živ je Hospodin, který vykoupil můj život ze všeho soužení,</verse>
        <verse osisID='2Sam.4.10'>toho, který mi oznámil: »Hle, Saul je mrtev«, a pokládal se za zvěstovatele radosti, toho jsem v Siklagu jal a popravil. To jsem mu dal za tu zvěst.</verse>
        <verse osisID='2Sam.4.11'>Jakpak když svévolníci zavraždí spravedlivého v jeho domě a na jeho lůžku? To bych vás teď neměl volat k odpovědnosti za jeho krev? To bych vás teď neměl vymýtit ze země?"</verse>
        <verse osisID='2Sam.4.12'>David přikázal družině, aby je popravili. Usekli jim ruce i nohy a pověsili je u rybníka v Chebrónu. Hlavu Íš-bóšetovu vzali a pohřbili v Abnérově hrobě v Chebrónu.</verse>
      </chapter>
      <chapter osisID='2Sam.5'>
        <verse osisID='2Sam.5.1'>Všechny izraelské kmeny přišly k Davidovi do Chebrónu a prohlásily: "Hle, jsme tvá krev a tvé tělo.</verse>
        <verse osisID='2Sam.5.2'>Už tenkrát, když králem nad námi byl Saul, vyváděl a přiváděl jsi Izraele ty. Tobě Hospodin řekl: »Ty budeš pást Izraele, můj lid, ty budeš vévodou nad Izraelem.«"</verse>
        <verse osisID='2Sam.5.3'>Přišli i všichni izraelští starší ke králi do Chebrónu a král David s nimi v Chebrónu uzavřel před Hospodinem smlouvu. I pomazali Davida za krále nad Izraelem.</verse>
        <verse osisID='2Sam.5.4'>Davidovi bylo třicet let, když se stal králem; kraloval čtyřicet let.</verse>
        <verse osisID='2Sam.5.5'>V Chebrónu kraloval nad Judou sedm let a šest měsíců, v Jeruzalémě kraloval třiatřicet let nad celým Izraelem i nad Judou.</verse>
        <verse osisID='2Sam.5.6'>Král šel se svými muži na Jeruzalém proti Jebúsejcům, obyvatelům země. Ti Davidovi řekli: "Sem nevstoupíš, leč bys odstranil slepé a kulhaví." Prohlásili: "Sem David nevstoupí."</verse>
        <verse osisID='2Sam.5.7'>Ale David dobyl skalní pevnost Sijón, to je Město Davidovo.</verse>
        <verse osisID='2Sam.5.8'>Onoho dne David řekl: "Každý, kdo chce bít Jebúsejce, ať pronikne vodní štolou na ty kulhavé a slepé, které David z duše nenávidí." Proto se říká: »Slepý a kulhavý nevstoupí do Božího domu.«</verse>
        <verse osisID='2Sam.5.9'>David se usadil ve skalní pevnosti a nazval ji Město Davidovo. Vybudoval okruh od Miló až k domu.</verse>
        <verse osisID='2Sam.5.10'>David se stále více vzmáhal a Hospodin, Bůh zástupů, byl s ním.</verse>
        <verse osisID='2Sam.5.11'>Týrský král Chíram poslal k Davidovi posly; poslal mu cedrové dřevo, tesaře a kameníky; ti postavili Davidovi dům.</verse>
        <verse osisID='2Sam.5.12'>David poznal, že jej Hospodin potvrdil za krále nad Izraelem a že kvůli svému izraelskému lidu povznese jeho království.</verse>
        <verse osisID='2Sam.5.13'>Po svém příchodu z Chebrónu si vzal David další ženiny a ženy z Jeruzaléma. Davidovi se narodili další synové a dcery.</verse>
        <verse osisID='2Sam.5.14'>Toto jsou jména těch, kteří se mu narodili v Jeruzalémě: Šamúa, Šóbab, Nátan, Šalomoun,</verse>
        <verse osisID='2Sam.5.15'>Jibchár, Elíšúa, Nefeg a Jafía,</verse>
        <verse osisID='2Sam.5.16'>Elíšáma, Eljáda a Elífelet.</verse>
        <verse osisID='2Sam.5.17'>Když Pelištejci uslyšeli, že byl David pomazán za krále nad Izraelem, vytáhli všichni Pelištejci Davida hledat. David o tom uslyšel a sestoupil ke skalní pevnosti.</verse>
        <verse osisID='2Sam.5.18'>Pelištejci přitáhli a rozložili se v dolině Refájců.</verse>
        <verse osisID='2Sam.5.19'>David se doptával Hospodina: "Mám proti Pelištejcům vytáhnout? Vydáš mi je do rukou?" Hospodin Davidovi odpověděl: "Vytáhni. Určitě ti vydám Pelištejce do rukou."</verse>
        <verse osisID='2Sam.5.20'>David přišel do Baal-perasímu. Tam je David pobil. Prohlásil: "Hospodin jako prudké vody prolomil přede mnou řady mých nepřátel." Proto pojmenovali to místo Baal-perasím (to je Pán průlomů).</verse>
        <verse osisID='2Sam.5.21'>Pelištejci tam zanechali své modlářské stvůry; David a jeho muži je odnesli.</verse>
        <verse osisID='2Sam.5.22'>Pelištejci potom vytáhli znovu a rozložili se v dolině Refájců.</verse>
        <verse osisID='2Sam.5.23'>Když se David doptával Hospodina, on odpověděl: "Netáhni. Obejdi je zezadu a napadni je směrem od balzámovníků.</verse>
        <verse osisID='2Sam.5.24'>Jakmile uslyšíš v korunách balzámovníků šelest kroků, tehdy si pospěš, neboť tehdy vyjde před tebou Hospodin a pobije tábor Pelištejců."</verse>
        <verse osisID='2Sam.5.25'>David vykonal, co mu Hospodin přikázal, a pobíjel Pelištejce od Geby až do Gezeru.</verse>
      </chapter>
      <chapter osisID='2Sam.6'>
        <verse osisID='2Sam.6.1'>David se znovu se všemi vybranými muži z Izraele, se třiceti tisíci,</verse>
        <verse osisID='2Sam.6.2'>a s veškerým lidem, který byl s ním, vydal na cestu z Baalímu Judova, aby odtud přivezli Boží schránu, při níž se vzývá Jméno, jméno Hospodina zástupů, trůnícího nad cheruby.</verse>
        <verse osisID='2Sam.6.3'>Vezli Boží schránu na novém povozu. Vyzvedli ji z Abínádabova domu na pahorku; Uza a Achjó, synové Abínádabovi, řídili ten nový povoz.</verse>
        <verse osisID='2Sam.6.4'>Vyzvedli ji tedy z Abínádabova domu na pahorku, Uza šel při Boží schráně, Achjó před schránou.</verse>
        <verse osisID='2Sam.6.5'>David a všechen izraelský dům křepčili před Hospodinem za doprovodu různých nástrojů z cypřišového dřeva, citar, harf, bubínků, chřestítek a cymbálů.</verse>
        <verse osisID='2Sam.6.6'>Když přišli k Nákonovu humnu, vztáhl Uza ruku k Boží schráně a zachytil ji, protože spřežení vybočilo z cesty.</verse>
        <verse osisID='2Sam.6.7'>Hospodin vzplanul proti Uzovi hněvem. Bůh ho tam pro neúctu zabil a on tam při Boží schráně zemřel.</verse>
        <verse osisID='2Sam.6.8'>Též David vzplanul, neboť se Hospodin prudce obořil na Uzu, a proto nazval to místo Peres-uza (to je Uzovo zbořenisko); jmenuje se tak dodnes.</verse>
        <verse osisID='2Sam.6.9'>V onen den pojala Davida bázeň před Hospodinem. Řekl: "Jak by mohla Hospodinova schrána vejít ke mně?"</verse>
        <verse osisID='2Sam.6.10'>Proto David nechtěl přenést Hospodinovu schránu k sobě do Města Davidova. David ji dal tedy dopravit do domu Obéd-edóma Gatského.</verse>
        <verse osisID='2Sam.6.11'>V domě Obéd-edóma Gatského zůstala Hospodinova schrána tři měsíce. Hospodin Obéd-edómovi i celému jeho domu žehnal.</verse>
        <verse osisID='2Sam.6.12'>Potom králi Davidovi oznámili, že Hospodin pro Boží schránu žehná Obéd-edómovu domu i všemu, co mu patří. David šel s radostí přenést Boží schránu z domu Obéd-edómova do Města Davidova.</verse>
        <verse osisID='2Sam.6.13'>Když ti, kdo nesli Hospodinovu schránu, ušli šest kroků, obětoval býka a vykrmené dobytče.</verse>
        <verse osisID='2Sam.6.14'>A David poskakoval před Hospodinem ze vší síly; byl přitom přepásán lněným efódem.</verse>
        <verse osisID='2Sam.6.15'>David a všechen izraelský dům vystupovali s Hospodinovou schránou za ryčného troubení polnic.</verse>
        <verse osisID='2Sam.6.16'>Když Hospodinova schrána vstupovala do Města Davidova, Míkal, dcera Saulova, se právě dívala z okna. Viděla krále Davida, jak se točí a vyskakuje před Hospodinem, a v srdci jím pohrdla.</verse>
        <verse osisID='2Sam.6.17'>Hospodinovu schránu přinesli a umístili ji na příslušném místě uprostřed stanu, který pro ni David postavil. David obětoval před Hospodinem zápalné a pokojné oběti.</verse>
        <verse osisID='2Sam.6.18'>Když David dokončil obětování zápalných a pokojných obětí, požehnal lidu ve jménu Hospodina zástupů.</verse>
        <verse osisID='2Sam.6.19'>Pak podělil všechen lid, všechno množství Izraele, muže i ženy, každého jedním bochánkem chleba, jedním datlovým koláčem a jedním koláčem hrozinkovým. Poté se všechen lid rozešel, každý do svého domu.</verse>
        <verse osisID='2Sam.6.20'>David se vrátil, aby požehnal svému domu. Tu Míkal, dcera Saulova, vyšla Davidovi vstříc se slovy: "Jak se dnes proslavil izraelský král! Pro oči otrokyň svých služebníků se dnes odhaloval jako nějaký blázen."</verse>
        <verse osisID='2Sam.6.21'>David Míkal odvětil: "Před Hospodinem, který mě vyvolil místo tvého otce a místo celého jeho domu a ustanovil mě vévodou Hospodinova lidu, Izraele, před Hospodinem jsem tak dováděl.</verse>
        <verse osisID='2Sam.6.22'>I když budu ještě víc zlehčován než teď a budu docela maličký i ve vlastních očích, budu vážen právě u těch otrokyň, o nichž jsi mluvila."</verse>
        <verse osisID='2Sam.6.23'>A Míkal, dcera Saulova, neměla děti až do dne své smrti.</verse>
      </chapter>
      <chapter osisID='2Sam.7'>
        <verse osisID='2Sam.7.1'>Když král už sídlil ve svém domě a Hospodin mu dopřál klid ode všech jeho okolních nepřátel,</verse>
        <verse osisID='2Sam.7.2'>tu řekl král proroku Nátanovi: "Hleď, já sídlím v domě cedrovém, a Boží schrána sídlí pod stanovou houní."</verse>
        <verse osisID='2Sam.7.3'>Nátan králi odvětil: "Jen udělej vše, co máš na srdci, neboť Hospodin je s tebou."</verse>
        <verse osisID='2Sam.7.4'>Ale té noci se stalo slovo Hospodinovo k Nátanovi:</verse>
        <verse osisID='2Sam.7.5'>"Jdi a řekni mému služebníku Davidovi: Toto praví Hospodin: Ty mi chceš vybudovat dům, abych v něm sídlil?</verse>
        <verse osisID='2Sam.7.6'>Nesídlil jsem v domě od toho dne, kdy jsem syny Izraele vyvedl z Egypta, až do dne tohoto. Přecházel jsem se stanem a s příbytkem.</verse>
        <verse osisID='2Sam.7.7'>Ať jsem přecházel se všemi Izraelci kudykoli, zdalipak jsem kdy řekl některému z izraelských vůdců, jemuž jsem přikázal pást Izraele, svůj lid: »Proč mi nezbudujete cedrový dům?«</verse>
        <verse osisID='2Sam.7.8'>Nyní tedy promluvíš takto k mému služebníku Davidovi: Toto praví Hospodin zástupů: Vzal jsem tě z pastvin od stáda, abys byl vévodou nad mým lidem, nad Izraelem.</verse>
        <verse osisID='2Sam.7.9'>Byl jsem s tebou, ať jsi šel kamkoli. Vyhladil jsem před tebou všechny tvé nepřátele. Tvé jméno jsem učinil tak veliké, jako je jméno velikánů na zemi.</verse>
        <verse osisID='2Sam.7.10'>I svému lidu, Izraeli, jsem připravil místo a zasadil jej; tam bude bydlet a už nikdy nebude znepokojován, už jej nebudou ponižovat bídáci jako dřív,</verse>
        <verse osisID='2Sam.7.11'>ode dne, kdy jsem správou svého izraelského lidu pověřil soudce. Tobě jsem dopřál klid ode všech tvých nepřátel. Hospodin ti oznamuje, že on vybuduje dům tobě.</verse>
        <verse osisID='2Sam.7.12'>Až se naplní tvé dny a ty ulehneš ke svým otcům, dám po tobě povstat tvému potomku, který vzejde z tvého lůna, a upevním jeho království.</verse>
        <verse osisID='2Sam.7.13'>Ten vybuduje dům pro mé jméno a já upevním jeho královský trůn navěky.</verse>
        <verse osisID='2Sam.7.14'>Já mu budu Otcem a on mi bude synem. Když se proviní, budu ho trestat metlou a ranami jako kteréhokoli člověka.</verse>
        <verse osisID='2Sam.7.15'>Avšak svoje milosrdenství mu neodejmu, jako jsem je odňal Saulovi, kterého jsem před tebou odvrhl.</verse>
        <verse osisID='2Sam.7.16'>Tvůj dům a tvé království budou před tebou trvat navěky, tvůj trůn bude navěky upevněn."</verse>
        <verse osisID='2Sam.7.17'>Nátan k Davidovi promluvil ve smyslu všech těchto slov a celého tohoto vidění.</verse>
        <verse osisID='2Sam.7.18'>Král David pak vešel, usedl před Hospodinem a řekl: "Co jsem já, Panovníku Hospodine, a co je můj dům, že jsi mě přivedl až sem?</verse>
        <verse osisID='2Sam.7.19'>A i to bylo v tvých očích málo, Panovníku Hospodine. Dokonce přislibuješ domu služebníka svého dlouhá léta. Takové naučení dopřáváš člověku, Panovníku Hospodine.</verse>
        <verse osisID='2Sam.7.20'>O čem by ještě mohl David k tobě promluvit? Panovníku Hospodine, ty znáš svého služebníka.</verse>
        <verse osisID='2Sam.7.21'>Pro své slovo a podle svého srdce jsi učinil celou tuto velikou věc a dal o ní vědět svému služebníku.</verse>
        <verse osisID='2Sam.7.22'>Vždyť jsi tak veliký, Hospodine Bože. Není žádného jako ty, není Boha kromě tebe, podle toho všeho, co jsme na vlastní uši slyšeli.</verse>
        <verse osisID='2Sam.7.23'>Kdo je jako tvůj lid, jako Izrael, jediný pronárod na zemi, jejž si Bůh přišel vykoupit jako svůj lid, a tak si učinil jméno! Vykonal jsi pro něj veliké a hrozné věci, pro svou zemi, před svým lidem, který sis vykoupil z Egypta, z pronárodů, z jeho bohů.</verse>
        <verse osisID='2Sam.7.24'>Pevně jsi podepřel svůj izraelský lid, je tvým lidem navěky. A sám ses jim stal, Hospodine, Bohem.</verse>
        <verse osisID='2Sam.7.25'>Nyní tedy, Hospodine Bože, potvrď navěky své slovo, které jsi promluvil o svém služebníku a o jeho domě. Učiň, jak jsi promluvil.</verse>
        <verse osisID='2Sam.7.26'>Ať je navěky veliké tvé jméno, ať se říká: »Hospodin zástupů je Bůh nad Izraelem.« A dům tvého služebníka Davida ať je před tebou pevný.</verse>
        <verse osisID='2Sam.7.27'>Neboť ty, Hospodine zástupů, Bože Izraele, jsi svému služebníku ohlásil: »Vybuduji ti dům.« Proto tvůj služebník našel odvahu modlit se k tobě tuto modlitbu.</verse>
        <verse osisID='2Sam.7.28'>Ano, Panovníku Hospodine, ty sám jsi Bůh, tvá slova jsou pravda. Přislíbil jsi svému služebníku takové dobrodiní.</verse>
        <verse osisID='2Sam.7.29'>Nyní tedy požehnej laskavě domu svého služebníka, aby trval před tebou navěky. Vždyť jsi to, Panovníku Hospodine, přislíbil. Tvým požehnáním bude dům tvého služebníka požehnán navěky."</verse>
      </chapter>
      <chapter osisID='2Sam.8'>
        <verse osisID='2Sam.8.1'>Potom David porazil Pelištejce a podrobil si je. Zbavil Pelištejce vlády nad mateřským městem Gatem.</verse>
        <verse osisID='2Sam.8.2'>Porazil i Moábce a přeměřil je provazcem; rozkázal jim ulehnout na zem, dva provazce jich odměřil k usmrcení, jeden celý k zachování při životě. Tak se Moábci stali Davidovými otroky a odváděli dávky.</verse>
        <verse osisID='2Sam.8.3'>David porazil také Hadad-ezera, syna Rechóbova, krále Sóby, když táhl, aby se zmocnil řeky Eufratu.</verse>
        <verse osisID='2Sam.8.4'>David zajal jeho sedm set jezdců a dvacet tisíc pěšáků. David ochromil koně celé vozby a ponechal koně jen ke stu vozům.</verse>
        <verse osisID='2Sam.8.5'>Hadad-ezerovi, králi Sóby, přišli na pomoc Aramejci z Damašku. David pobil z Aramejců dvaadvacet tisíc mužů.</verse>
        <verse osisID='2Sam.8.6'>Pak David umístil do damašského Aramu výsostná znamení. Tak se i Aramejci stali Davidovými otroky a odváděli dávky. Hospodin Davida zachraňoval, ať šel kamkoli.</verse>
        <verse osisID='2Sam.8.7'>David také pobral zlaté štíty, které měli Hadad-ezerovi služebníci, a přinesl je do Jeruzaléma.</verse>
        <verse osisID='2Sam.8.8'>Z Betachu a z Berótaje, Hadad-ezerových měst, pobral král David velké množství mědi.</verse>
        <verse osisID='2Sam.8.9'>Když Toí, král Chamátu, uslyšel, že David porazil celé Hadad-ezerovo vojsko,</verse>
        <verse osisID='2Sam.8.10'>poslal Toí svého syna Jórama ke králi Davidovi, aby mu popřál pokoje a dobrořečil mu za jeho boj a vítězství nad Hadad-ezerem, že jej porazil. Hadad-ezer vedl totiž s Toím války. Jóram s sebou přinesl stříbrné, zlaté a měděné předměty.</verse>
        <verse osisID='2Sam.8.11'>I ty král David zasvětil Hospodinu; zasvětil je spolu se stříbrem a zlatem ode všech podmaněných pronárodů,</verse>
        <verse osisID='2Sam.8.12'>od Aramejců, Moábců, Amónovců, Pelištejců, Amáleka, i z kořisti od Hadad-ezera, syna Rechóbova, krále Sóby.</verse>
        <verse osisID='2Sam.8.13'>Tak si David získal jméno, když se vracel po svém vítězství nad osmnácti tisíci Aramejců v Solném údolí.</verse>
        <verse osisID='2Sam.8.14'>I v Edómu umístil výsostná znamení, umístil výsostná znamení po celém Edómu. Všichni Edómci se stali Davidovými otroky. Hospodin Davida zachraňoval, ať šel kamkoli.</verse>
        <verse osisID='2Sam.8.15'>David kraloval nad celým Izraelem a zjednával právo a spravedlnost všemu svému lidu.</verse>
        <verse osisID='2Sam.8.16'>Jóab, syn Serújin, byl vrchním velitelem, Jóšafat, syn Achílúdův, byl kancléřem.</verse>
        <verse osisID='2Sam.8.17'>Sádok, syn Achítúbův, a Achímelek, syn Ebjátarův, byli kněžími. Serajáš byl písařem.</verse>
        <verse osisID='2Sam.8.18'>Pak tu byli Benajáš, syn Jójadův, a Keretejci a Peletejci. Davidovi synové byli kněžími.</verse>
      </chapter>
      <chapter osisID='2Sam.9'>
        <verse osisID='2Sam.9.1'>David se zeptal: "Zdalipak zůstal ještě někdo ze Saulova domu? Rád bych mu kvůli Jónatanovi prokázal milosrdenství."</verse>
        <verse osisID='2Sam.9.2'>K Saulovu domu patřil otrok jménem Síba. Toho předvolali k Davidovi. Král mu řekl: "Ty jsi Síba?" On odvětil: "Tvůj otrok."</verse>
        <verse osisID='2Sam.9.3'>Král se otázal: "Už nezůstal ze Saulova domu nikdo? Rád bych mu prokázal Boží milosrdenství." Síba králi odvětil: "Je tu ještě Jónatanův syn, zchromený na nohy."</verse>
        <verse osisID='2Sam.9.4'>Král se otázal: "Kde je?" A Síba králi řekl: "Ten je v Lódebaru, v domě Makíra, syna Amíelova."</verse>
        <verse osisID='2Sam.9.5'>Král David ho dal tedy přivést z Lódebaru, z domu Makíra, syna Amíelova.</verse>
        <verse osisID='2Sam.9.6'>Když Mefíbóšet, syn Jónatana, syna Saulova, přišel k Davidovi, padl tváří k zemi a klaněl se. David řekl: "Mefíbóšete!" On pravil: "Zde je tvůj otrok."</verse>
        <verse osisID='2Sam.9.7'>David mu řekl: "Neboj se. Rád bych ti prokázal milosrdenství kvůli Jónatanovi, tvému otci. Vrátím ti všechna pole tvého děda Saula a budeš každodenně jídat u mého stolu."</verse>
        <verse osisID='2Sam.9.8'>On se poklonil a řekl: "Co je tvůj služebník, že se obracíš k mrtvému psu, jako jsem já?"</verse>
        <verse osisID='2Sam.9.9'>Král předvolal Síbu, sluhu Saulova, a řekl mu: "Všechno, co patřilo Saulovi a celému jeho domu, jsem dal vnukovi tvého pána.</verse>
        <verse osisID='2Sam.9.10'>Ty mu budeš obdělávat půdu, ty se svými syny a svými otroky budeš dodávat chléb k obživě pro vnuka svého pána. Mefíbóšet, vnuk tvého pána, bude každodenně jídat u mého stolu." Síba měl patnáct synů a dvacet otroků.</verse>
        <verse osisID='2Sam.9.11'>Odpověděl králi: "Vše, co král, můj pán, svému služebníku přikázal, tvůj služebník splní, ačkoli Mefíbóšet může jíst u mého stolu jako jeden z královských synů."</verse>
        <verse osisID='2Sam.9.12'>Mefíbóšet měl malého syna jménem Míka. Všichni obyvatelé Síbova domu byli Mefíbóšetovými otroky.</verse>
        <verse osisID='2Sam.9.13'>A tak sídlil Mefíbóšet v Jeruzalémě, neboť každodenně jídal u králova stolu. Kulhal na obě nohy.</verse>
      </chapter>
      <chapter osisID='2Sam.10'>
        <verse osisID='2Sam.10.1'>Potom se stalo, že zemřel král Amónovců a po něm se ujal království jeho syn Chanún.</verse>
        <verse osisID='2Sam.10.2'>I řekl David: "Prokáži milosrdenství Chanúnovi, synu Náchašovu, jako prokázal jeho otec milosrdenství mně." David tedy poslal své služebníky, aby ho jejich prostřednictvím potěšil v zármutku nad otcem. Davidovi služebníci přišli do země Amónovců.</verse>
        <verse osisID='2Sam.10.3'>Amónovští velitelé však svého pána Chanúna podněcovali: "Tobě se zdá, že David chce uctít tvého otce? Že k tobě poslal těšitele? Neposlal David své služebníky k tobě proto, aby prozkoumal město, aby je mohl oblehnout a vyvrátit?"</verse>
        <verse osisID='2Sam.10.4'>Chanún dal tedy Davidovým služebníkům oholit polovinu brady a uříznout polovinu roucha až k zadkům a tak je propustil.</verse>
        <verse osisID='2Sam.10.5'>Když to oznámili Davidovi, poslal jim naproti, protože ti muži byli velice zhanobeni. Král jim nařídil: "Zůstaňte v Jerichu, dokud vám brady neobrostou; pak se vrátíte."</verse>
        <verse osisID='2Sam.10.6'>Amónovci viděli, že vzbudili Davidovu nelibost. Poslali k Aramejcům z Bét-rechóbu a Aramejcům ze Sóby a najali za mzdu dvacet tisíc pěšáků, od krále z Maaky tisíc mužů a od Íš-tóba dvanáct tisíc mužů.</verse>
        <verse osisID='2Sam.10.7'>Když to David uslyšel, poslal Jóaba s celým vojskem bohatýrů.</verse>
        <verse osisID='2Sam.10.8'>Amónovci vytáhli a seřadili se k boji u vchodu do brány. Aramejci ze Sóby a Rechóbu a Íš-tób a Maaka stáli stranou v poli.</verse>
        <verse osisID='2Sam.10.9'>Když Jóab spatřil, že má proti sobě bitevní řady zpředu i zezadu, vybral si nejlepší ze všech izraelských mladíků a seřadil je proti Aramejcům.</verse>
        <verse osisID='2Sam.10.10'>Zbytek lidu podřídil svému bratru Abíšajovi a seřadil jej proti Amónovcům.</verse>
        <verse osisID='2Sam.10.11'>Řekl: "Budou-li mít Aramejci nade mnou převahu, přijdeš mi na pomoc. Budou-li Amónovci mít převahu nad tebou, přijdu ti na pomoc já.</verse>
        <verse osisID='2Sam.10.12'>Buď rozhodný! Vzchopme se! Za náš lid, za města našeho Boha! Hospodin nechť učiní, co uzná za dobré."</verse>
        <verse osisID='2Sam.10.13'>Jóab a lid, který byl s ním, se dali do boje proti Aramejcům; ti před ním utekli.</verse>
        <verse osisID='2Sam.10.14'>Když Amónovci viděli, že Aramejci utíkají, utekli také oni před Abíšajem a vešli do města. Jóab nechal Amónovce a přišel do Jeruzaléma.</verse>
        <verse osisID='2Sam.10.15'>Když Aramejci viděli, že jsou Izraelem poraženi, opět se shromáždili.</verse>
        <verse osisID='2Sam.10.16'>Hadad-ezer vydal rozkaz, aby vytáhli též Aramejci za Řekou. Ti přišli do Chélamu. V jejich čele byl Šóbak, velitel Hadad-ezerova vojska.</verse>
        <verse osisID='2Sam.10.17'>Oznámili to Davidovi a on shromáždil celý Izrael, překročil Jordán a přišel do Chélamu. Aramejci se proti Davidovi seřadili a bojovali s ním.</verse>
        <verse osisID='2Sam.10.18'>Aramejci se však dali před Izraelem na útěk. David pobil koně od sedmi set aramejských vozů a čtyřicet tisíc jezdců. Zabil také Šóbaka, velitele vojska; ten na místě zemřel.</verse>
        <verse osisID='2Sam.10.19'>Když všichni králové, Hadad-ezerovi služebníci, viděli, že jsou Izraelem poraženi, uzavřeli s Izraelem příměří a sloužili mu. Aramejci se pak už báli jít Amónovcům na pomoc.</verse>
      </chapter>
      <chapter osisID='2Sam.11'>
        <verse osisID='2Sam.11.1'>Na přelomu roku, v době, kdy králové táhnou do boje, poslal David Jóaba a s ním své služebníky i celý Izrael, aby hubili Amónovce a oblehli Rabu. David však zůstal v Jeruzalémě.</verse>
        <verse osisID='2Sam.11.2'>Jednou k večeru vstal David z lože a procházel se po střeše královského domu. Tu spatřil ze střechy ženu, která se právě omývala. Byla to žena velmi půvabného vzhledu.</verse>
        <verse osisID='2Sam.11.3'>David si dal zjistit, kdo je ta žena. Ptal se: "Není to Bat-šeba, dcera Elíamova, manželka Chetejce Urijáše?"</verse>
        <verse osisID='2Sam.11.4'>David pak pro ni poslal posly. Ona k němu přišla a on s ní spal; očistila se totiž od své nečistoty. Potom se vrátila do svého domu.</verse>
        <verse osisID='2Sam.11.5'>Ta žena však otěhotněla a poslala Davidovi zprávu: "Jsem těhotná."</verse>
        <verse osisID='2Sam.11.6'>David vzkázal Jóabovi: "Pošli mi Chetejce Urijáše." Jóab tedy poslal Urijáše k Davidovi.</verse>
        <verse osisID='2Sam.11.7'>Urijáš k němu přišel a David se ho ptal, jak se daří Jóabovi, jak se daří lidu a jak se daří v boji.</verse>
        <verse osisID='2Sam.11.8'>Pak řekl David Urijášovi: "Zajdi do svého domu a umyj si nohy." Urijáš vyšel z královského domu a za ním nesli královský dar.</verse>
        <verse osisID='2Sam.11.9'>Urijáš však ulehl se všemi služebníky svého pána u vchodu do královského domu a do svého domu nezašel.</verse>
        <verse osisID='2Sam.11.10'>Když oznámili Davidovi, že Urijáš do svého domu nezašel, otázal se David Urijáše: "Což jsi nepřišel z cesty? Proč jsi tedy nezašel do svého domu?"</verse>
        <verse osisID='2Sam.11.11'>Urijáš Davidovi odvětil: "Schrána, Izrael i Juda sídlí v stáncích, můj pán Jóab i služebníci mého pána táboří v poli. A já bych měl vstoupit do svého domu, jíst a pít a spát se svou ženou? Jakože jsi živ, jakože živa je tvá duše, něčeho takového se nedopustím!"</verse>
        <verse osisID='2Sam.11.12'>David Urijášovi řekl: "Pobuď tu ještě dnes, zítra tě propustím." Urijáš tedy zůstal v Jeruzalémě toho dne i nazítří.</verse>
        <verse osisID='2Sam.11.13'>David ho pozval, aby s ním jedl a pil, a opil ho. On však večer vyšel a ulehl na svém loži se služebníky svého pána. Do svého domu nezašel.</verse>
        <verse osisID='2Sam.11.14'>Ráno David napsal Jóabovi dopis a poslal jej po Urijášovi.</verse>
        <verse osisID='2Sam.11.15'>V tom dopise psal: "Postavte Urijáše do nejtužšího boje a pak od něho ustupte, ať je zabit a zemře."</verse>
        <verse osisID='2Sam.11.16'>Jóab tedy obhlédl město a určil Urijášovi místo, o kterém věděl, že tam jsou vybraní válečníci.</verse>
        <verse osisID='2Sam.11.17'>Vtom vytrhli mužové města a bojovali s Jóabem. Z lidu padlo několik Davidových služebníků, též Chetejec Urijáš našel smrt.</verse>
        <verse osisID='2Sam.11.18'>Jóab poslal Davidovi zprávu o všem, co se v té bitvě stalo.</verse>
        <verse osisID='2Sam.11.19'>Poslovi přikázal: "Vypovíš králi všechno o té bitvě.</verse>
        <verse osisID='2Sam.11.20'>On ti v návalu královského rozhořčení jistě vytkne: »Proč jste bojovali tak blízko města? Což jste nevěděli, že z hradeb střílejí?</verse>
        <verse osisID='2Sam.11.21'>Kdo zabil Abímeleka, syna Jerúbešetova? Nebyla to žena, která na něho svrhla ze zdi mlýnský kámen, takže umřel v Tebesu? Proč jste se přibližovali k hradbám?« Pak řekneš: »Také tvůj služebník Chetejec Urijáš je mrtev.«"</verse>
        <verse osisID='2Sam.11.22'>Posel šel, přišel k Davidovi a oznámil všechno, s čím ho Jóab poslal.</verse>
        <verse osisID='2Sam.11.23'>Posel Davidovi řekl: "Ti muži byli v přesile a vytrhli proti nám do pole, ale my jsme na ně dotírali až do vrat brány.</verse>
        <verse osisID='2Sam.11.24'>Vtom začali z hradeb na tvé služebníky střílet lučištníci a usmrtili několik královských služebníků. Také tvůj služebník Chetejec Urijáš je mrtev."</verse>
        <verse osisID='2Sam.11.25'>David řekl poslovi: "Vyřiď Jóabovi: »Nepokládej to za nic zlého, vždyť meč požírá tak i onak. Zesil svůj boj proti městu a zboř je.« Posilni ho!"</verse>
        <verse osisID='2Sam.11.26'>Když Urijášova žena uslyšela, že její muž Urijáš je mrtev, naříkala nad svým manželem.</verse>
        <verse osisID='2Sam.11.27'>Jakmile však smutek pominul, David pro ni poslal, přijal ji do svého domu a ona se stala jeho ženou. Porodila mu pak syna. Ale v očích Hospodinových bylo zlé, co David spáchal.</verse>
      </chapter>
      <chapter osisID='2Sam.12'>
        <verse osisID='2Sam.12.1'>Hospodin poslal k Davidovi Nátana. Ten k němu přišel a řekl mu: "V jednom městě byli dva muži, jeden boháč a druhý chudák.</verse>
        <verse osisID='2Sam.12.2'>Boháč měl velmi mnoho bravu a skotu.</verse>
        <verse osisID='2Sam.12.3'>Chudák neměl nic než jednu malou ovečku, kterou si koupil. Živil ji, rostla u něho spolu s jeho syny, jedla z jeho skývy chleba a pila z jeho poháru, spávala v jeho klíně a on ji měl jako dceru.</verse>
        <verse osisID='2Sam.12.4'>Tu přišel k bohatému muži návštěvník. Jemu bylo líto vzít nějaký kus ze svého bravu či skotu, aby jej připravil poutníkovi, který k němu přišel. Vzal tedy ovečku toho chudého muže a připravil ji muži, který k němu přišel."</verse>
        <verse osisID='2Sam.12.5'>David vzplanul proti tomu muži náramným hněvem. Řekl Nátanovi: "Jakože živ je Hospodin, muž, který tohle spáchal, je synem smrti!</verse>
        <verse osisID='2Sam.12.6'>A tu ovečku nahradí čtyřnásobně zato, že něco takového spáchal a neměl soucitu."</verse>
        <verse osisID='2Sam.12.7'>Nátan Davidovi odvětil: "Ten muž jsi ty! Toto praví Hospodin, Bůh Izraele: Já jsem tě pomazal za krále nad Izraelem a já jsem tě vytrhl ze Saulových rukou.</verse>
        <verse osisID='2Sam.12.8'>Dal jsem ti dům tvého pána a do tvé náruče ženy tvého pána, dal jsem ti dům Izraelův i Judův, a kdyby ti to bylo málo, přidal bych ti mnohem víc.</verse>
        <verse osisID='2Sam.12.9'>Proč jsi pohrdl Hospodinovým slovem a dopustil ses toho, co je v jeho očích zlé? Chetejce Urijáše jsi zabil mečem a jeho ženu sis vzal za manželku, zavraždils ho mečem Amónovců.</verse>
        <verse osisID='2Sam.12.10'>Nyní se už nikdy nevyhne meč tvému domu, protože jsi mnou pohrdl a vzal jsi Chetejci Urijášovi ženu, aby ti byla manželkou.</verse>
        <verse osisID='2Sam.12.11'>Toto praví Hospodin: Hle, já způsobím, aby proti tobě povstalo zlo z tvého domu. Před tvýma očima vezmu tvé ženy a dám je tomu, kdo je ti blízký; ten bude s tvými ženami spát za bílého dne.</verse>
        <verse osisID='2Sam.12.12'>A ačkoli tys to spáchal tajně, já tuto věc učiním před celým Izraelem, a to za dne."</verse>
        <verse osisID='2Sam.12.13'>David Nátanovi řekl: "Zhřešil jsem proti Hospodinu." Nátan Davidovi pravil: "Týž Hospodin hřích s tebe sňal. Nezemřeš.</verse>
        <verse osisID='2Sam.12.14'>Poněvadž jsi však touto věcí zavinil, aby nepřátelé Hospodina znevažovali, syn, který se ti narodí, musí zemřít."</verse>
        <verse osisID='2Sam.12.15'>Nátan pak odešel do svého domu. I zasáhl Hospodin dítě, které Davidovi porodila Urijášova žena, takže těžce onemocnělo.</verse>
        <verse osisID='2Sam.12.16'>David kvůli chlapci hledal Boha a tvrdě se postil, pak šel domů a ležel přes noc na zemi.</verse>
        <verse osisID='2Sam.12.17'>Starší jeho domu k němu přistoupili, aby ho zvedli ze země, on však nechtěl, ba ani s nimi chléb nepojedl.</verse>
        <verse osisID='2Sam.12.18'>Sedmého dne dítě zemřelo. Davidovi služebníci se mu báli oznámit, že dítě zemřelo. Říkali: "Když dítě bylo ještě naživu, domlouvali jsme mu, ale neuposlechl nás. Jak bychom mu teď mohli říci: »Dítě zemřelo«? Provedl by něco zlého."</verse>
        <verse osisID='2Sam.12.19'>Když David viděl, že si jeho služebníci šeptají, porozuměl, že dítě zemřelo. David se tedy svých služebníků zeptal: "Dítě zemřelo?" Odvětili: "Zemřelo."</verse>
        <verse osisID='2Sam.12.20'>A David vstal ze země, umyl se, pomazal se, převlékl si oděv, vešel do Hospodinova domu a klaněl se. Pak vstoupil do svého domu a požádal, aby mu předložili chléb, a jedl.</verse>
        <verse osisID='2Sam.12.21'>Jeho služebníci mu pravili: "Jak můžeš takto jednat? Dokud dítě bylo naživu, postil ses a plakal. Jakmile dítě zemřelo, vstaneš a jíš chléb."</verse>
        <verse osisID='2Sam.12.22'>Odvětil: "Dokud dítě ještě žilo, postil jsem se a plakal, neboť jsem si říkal: Kdoví, zda se Hospodin nade mnou neslituje a zda dítě nezůstane naživu.</verse>
        <verse osisID='2Sam.12.23'>Teď zemřelo. Proč bych se měl postit? Což je mohu ještě přivést zpět? Já půjdu k němu, ale ono se ke mně nevrátí."</verse>
        <verse osisID='2Sam.12.24'>Pak David potěšil svou ženu Bat-šebu, vešel k ní a spal s ní. I porodila syna a on mu dal jméno Šalomoun. Toho si Hospodin zamiloval</verse>
        <verse osisID='2Sam.12.25'>a ohlásil skrze proroka Nátana, že ho mají pojmenovat Jedidjáš (to je Hospodinův miláček) kvůli Hospodinu.</verse>
        <verse osisID='2Sam.12.26'>Jóab bojoval proti Rabě Amónovců; dobýval královské město.</verse>
        <verse osisID='2Sam.12.27'>I poslal Jóab posly k Davidovi s hlášením: "Bojoval jsem proti Rabě a dobyl jsem Město vod.</verse>
        <verse osisID='2Sam.12.28'>Nyní tedy seber zbytek lidu a polož se proti tomu městu a dobuď je, abych nedobyl to město já, aby nad ním nebylo provoláváno mé jméno."</verse>
        <verse osisID='2Sam.12.29'>David sebral všechen lid, táhl do Raby, bojoval proti ní a dobyl ji.</verse>
        <verse osisID='2Sam.12.30'>Sňal z hlavy jejich Krále korunu, jejíž zlato s drahokamem vážilo talent. Bývala pak na hlavě Davidově. Z města odvezl též velké množství kořisti.</verse>
        <verse osisID='2Sam.12.31'>Lid, který byl v něm, odvedl a postavil k pilám, železným špičákům a železným sekyrám a převedl je do cihelny. Tak naložil se všemi městy Amónovců. Pak se David i všechen lid vrátili do Jeruzaléma.</verse>
      </chapter>
      <chapter osisID='2Sam.13'>
        <verse osisID='2Sam.13.1'>Potom se přihodilo toto: Davidův syn Abšalóm měl krásnou sestru jménem Támar. Do ní se zamiloval Davidův syn Amnón.</verse>
        <verse osisID='2Sam.13.2'>Amnón se tak soužil, že až pro svou sestru Támaru onemocněl; byla to panna a Amnónovi připadalo nemožné něco si s ní začít.</verse>
        <verse osisID='2Sam.13.3'>Amnón však měl přítele jménem Jónadaba, syna Davidova bratra Šimey. Jónadab byl muž velmi protřelý.</verse>
        <verse osisID='2Sam.13.4'>Ten se ho zeptal: "Proč tak den ode dne chřadneš, královský synu? Nepovíš mi to?" Amnón mu odvětil: "Miluji Támaru, sestru svého bratra Abšalóma."</verse>
        <verse osisID='2Sam.13.5'>Jónadab mu poradil: "Ulehni na lůžko a předstírej nemoc. Tvůj otec se na tebe přijde podívat a ty mu řekneš: »Nechť přijde prosím má sestra Támar a posilní mě jídlem. Ale ať dělá ten posilující pokrm před mýma očima, abych se mohl dívat a jíst z jejích rukou.«"</verse>
        <verse osisID='2Sam.13.6'>Amnón tedy ulehl a předstíral nemoc. Král se na něho přišel podívat. Amnón králi řekl: "Nechť přijde prosím má sestra Támar a udělá před mýma očima dvě srdíčka, abych se z její ruky posilnil."</verse>
        <verse osisID='2Sam.13.7'>David poslal k Támaře do domu vzkaz: "Jdi prosím do domu svého bratra Amnóna a udělej mu posilující pokrm."</verse>
        <verse osisID='2Sam.13.8'>Támar tedy šla do domu svého bratra Amnóna. On ležel. Vzala těsto, uhnětla je a před jeho očima udělala srdíčka a připravila je.</verse>
        <verse osisID='2Sam.13.9'>Pak vzala pánev a vyklopila je před něho, ale on odmítal jíst. Poručil: "Ať jdou všichni pryč!" Všichni tedy šli pryč.</verse>
        <verse osisID='2Sam.13.10'>Pak řekl Amnón Támaře: "Přines ten posilující pokrm do pokojíka a já se posilním z tvé ruky." Támar vzala srdíčka, která udělala, a přinesla je do pokojíka svému bratru Amnónovi.</verse>
        <verse osisID='2Sam.13.11'>Když k němu však přistoupila, aby mu dala jíst, uchopil ji a řekl jí: "Pojď, spi se mnou, má sestro!"</verse>
        <verse osisID='2Sam.13.12'>Odvětila mu: "Ne, můj bratře, neponižuj mne! To se v Izraeli přece nedělá! Nedopouštěj se té hanebnosti!</verse>
        <verse osisID='2Sam.13.13'>Kam bych se poděla se svou potupou? A ty budeš v Izraeli jako nějaký hanebný bloud. Promluv nyní s králem, on mě tobě neodepře."</verse>
        <verse osisID='2Sam.13.14'>On však na to nedal a neposlechl; zmocnil se jí, ponížil ji a spal s ní.</verse>
        <verse osisID='2Sam.13.15'>Pak ji však Amnón začal převelice nenávidět. Nenávist, kterou k ní pociťoval, byla větší než láska, kterou ji miloval. Amnón jí poručil: "Ihned odejdi!"</verse>
        <verse osisID='2Sam.13.16'>Řekla mu: "Nemám proč. To, že mě vyháníš, je mnohem větší zlo než předešlé, jehož ses na mně dopustil." Ale on ji nechtěl slyšet.</verse>
        <verse osisID='2Sam.13.17'>Zavolal mládence, který mu posluhoval, a poručil: "Ať ji hned ode mne vyvedou! A zavři za ní dveře."</verse>
        <verse osisID='2Sam.13.18'>Měla na sobě pestře tkanou suknici; takové řízy totiž oblékaly královské dcery panny. Jeho sluha ji tedy vyvedl a zavřel za ní dveře.</verse>
        <verse osisID='2Sam.13.19'>Támar si posypala hlavu prachem a roztrhla pestře tkanou suknici, kterou měla na sobě, položila si ruku na hlavu a odcházela s úpěnlivým nářkem.</verse>
        <verse osisID='2Sam.13.20'>Její bratr Abšalóm se jí zeptal: "Nebyl s tebou tvůj bratříček Amnón? Ale teď, má sestro, mlč. Je to tvůj bratr, nepřipouštěj si to k srdci." Zneuctěná Támar se usídlila v domě svého bratra Abšalóma.</verse>
        <verse osisID='2Sam.13.21'>Když král David uslyšel o všech těchto věcech, velice vzplanul.</verse>
        <verse osisID='2Sam.13.22'>Abšalóm už nepromluvil s Amnónem ani v dobrém ani ve zlém. Abšalóm totiž Amnóna nenáviděl, protože ponížil jeho sestru Támaru.</verse>
        <verse osisID='2Sam.13.23'>Po dvou letech se přihodilo, že Abšalóm slavil stříž ovcí v Baal-chasóru, jenž je nedaleko Efrajimu. Abšalóm pozval všechny královské syny</verse>
        <verse osisID='2Sam.13.24'>a předstoupil před krále s prosbou: "Hle, tvůj otrok slaví stříž. Nechť jde prosím král a jeho služebníci s tvým otrokem."</verse>
        <verse osisID='2Sam.13.25'>Král však Abšalómovi odvětil: "Nikoli, můj synu. Všichni jít nemůžeme, nechceme ti být na obtíž." A ač na něho naléhal, nechtěl jít, ale požehnal mu.</verse>
        <verse osisID='2Sam.13.26'>Abšalóm tedy řekl: "Nemohl by s námi jít můj bratr Amnón?" Král se ho zeptal: "Proč má s tebou jit?"</verse>
        <verse osisID='2Sam.13.27'>Ale když Abšalóm na něho naléhal, poslal s ním Amnóna i všechny královské syny.</verse>
        <verse osisID='2Sam.13.28'>Abšalóm přikázal své družině: "Hleďte, až bude Amnón rozjařen vínem a až vám řeknu: »Bijte Amnóna!«, usmrťte ho a nebojte se. Je to na můj příkaz. Buďte rozhodní a stateční!"</verse>
        <verse osisID='2Sam.13.29'>Abšalómova družina naložila s Amnónem podle Abšalómova příkazu. Tu se všichni královští synové zvedli, vsedli na mezky a dali se na útěk.</verse>
        <verse osisID='2Sam.13.30'>Byli ještě na cestě, když Davidovi došla zpráva: "Abšalóm pobil všechny královské syny, nezůstal z nich ani jeden."</verse>
        <verse osisID='2Sam.13.31'>Král povstal, roztrhl svá roucha a vrhl se na zem. Všichni jeho služebníci stáli s roztrženými rouchy.</verse>
        <verse osisID='2Sam.13.32'>Tu se ozval Jónadab, syn Davidova bratra Šimey: "Nechť se můj pán nedomnívá, že usmrtili všechny mládence, syny královské. Mrtev je pouze Amnón. Vždyť Abšalóm to měl v úmyslu ode dne, kdy ponížil jeho sestru Támaru.</verse>
        <verse osisID='2Sam.13.33'>Nyní však ať si král, můj pán, nepřipouští k srdci takovou věc, že všichni královští synové jsou mrtvi. Vždyť mrtev je pouze Amnón."</verse>
        <verse osisID='2Sam.13.34'>Abšalóm uprchl. Když se mládenec na hlídce rozhlížel, spatřil, jak vzadu po cestě po úbočí hory přichází mnoho lidí.</verse>
        <verse osisID='2Sam.13.35'>I řekl Jónadab králi: "Hle, královští synové přicházejí. Jak tvůj služebník pověděl, tak tomu je."</verse>
        <verse osisID='2Sam.13.36'>Jen to dořekl, hned nato přišli královští synové a převelice usedavě plakali; také král a všichni jeho služebníci převelice plakali.</verse>
        <verse osisID='2Sam.13.37'>Abšalóm uprchl a odešel k Talmajovi, synu Amíchúrovu, králi Gešúru. I truchlil David pro svého syna po všechny ty dny.</verse>
        <verse osisID='2Sam.13.38'>Abšalóm uprchl a odešel do Gešúru a byl tam tři roky.</verse>
        <verse osisID='2Sam.13.39'>Král David upustil od tažení proti Abšalómovi, neboť Amnónovu smrt oželel.</verse>
      </chapter>
      <chapter osisID='2Sam.14'>
        <verse osisID='2Sam.14.1'>Jóab, syn Serújin, poznal, že král je Abšalómovi nakloněn.</verse>
        <verse osisID='2Sam.14.2'>Poslal tedy Jóab do Tekóje pro moudrou ženu a řekl jí: "Předstírej smutek, oblékni si smuteční šaty a nemaž se olejem. Vydávej se za ženu, která již po mnoho dní drží smutek nad mrtvým.</verse>
        <verse osisID='2Sam.14.3'>Předstoupíš před krále a promluvíš k němu takto." A Jóab ji naučil, co má mluvit.</verse>
        <verse osisID='2Sam.14.4'>Tekójská žena s králem promluvila. Padla tváří k zemi, klaněla se a zvolala: "Pomoz, králi!"</verse>
        <verse osisID='2Sam.14.5'>Král se jí zeptal: "Co je ti?" Ona odvětila: "Ach, jsem ovdovělá žena, muž mi zemřel.</verse>
        <verse osisID='2Sam.14.6'>Tvá otrokyně měla dva syny. Ti se spolu na poli pohádali a nebylo nikoho, kdo by je od sebe odtrhl. Jeden udeřil druhého a usmrtil ho.</verse>
        <verse osisID='2Sam.14.7'>A teď celé příbuzenstvo povstalo proti tvé otrokyni a žádají: Vydej nám bratrovraha, ať ho usmrtíme za život jeho bratra, kterého zavraždil. Ať vyhladíme i dědice. Tak chtějí uhasit i tu jiskřičku, která mi zbývá, aby po mém muži nezůstalo na zemi ani jméno ani potomstvo."</verse>
        <verse osisID='2Sam.14.8'>Král ženě řekl: "Jdi do svého domu a já o tobě rozhodnu."</verse>
        <verse osisID='2Sam.14.9'>Ale tekójská žena králi odvětila: "Králi, můj pane, nechť je ta vina na mně a na domu mého otce, avšak král a jeho trůn ať je bez viny."</verse>
        <verse osisID='2Sam.14.10'>Král prohlásil: "Kdo by proti tobě mluvil, toho přiveď ke mně a víckrát se tě nedotkne."</verse>
        <verse osisID='2Sam.14.11'>Ona řekla: "Nechť prosím král pamatuje na Hospodina, svého Boha, aby krevní mstitel neusiloval dál o zkázu a aby mého syna nezahladili." On prohlásil: "Jakože živ je Hospodin, ani vlas tvého syna nepadne na zem!"</verse>
        <verse osisID='2Sam.14.12'>Žena odvětila: "Nechť smí tvá otrokyně králi, svému pánu, povědět ještě něco." Řekl: "Mluv."</verse>
        <verse osisID='2Sam.14.13'>Žena pravila: "Proč ty smýšlíš právě tak proti Božímu lidu? Když král vyslovil toto slovo, jako by obvinil sebe, že neumožnil návrat tomu, kterého zahnal.</verse>
        <verse osisID='2Sam.14.14'>Vždyť jsme smrtelní, jsme jako po zemi rozlitá voda, která se nedá sebrat. Bůh však nechce život odejmout a velmi se rozmýšlí, aby zapuzeného od sebe zapudil nadobro.</verse>
        <verse osisID='2Sam.14.15'>Nyní jsem tedy přišla, abych králi, svému pánu, přednesla tuto řeč, protože jsem se bála lidu. Tvá otrokyně si řekla: Promluvím ke králi. Snad král prosbu své služebnice splní.</verse>
        <verse osisID='2Sam.14.16'>Král zajisté vyslyší a vyprostí svou služebnici ze spárů muže, který usiluje vyhladit mě i s mým synem z Božího dědictví.</verse>
        <verse osisID='2Sam.14.17'>Tvá otrokyně si řekla: Kéž slovo krále, mého pána, přinese uklidnění, vždyť král, můj pán, je jako Boží posel a rozlišuje dobro a zlo. Hospodin, tvůj Bůh, buď s tebou!"</verse>
        <verse osisID='2Sam.14.18'>I odpověděl král ženě: "Nezatajuj přede mnou, nač se tě zeptám." Žena řekla: "Mluv prosím, králi, můj pane."</verse>
        <verse osisID='2Sam.14.19'>Král se zeptal: "Nemá v tom všem ruce Jóab?" Žena odpověděla: "Jakože je živa tvá duše, králi, můj pane, nelze uhnout napravo ani nalevo od ničeho, co král, můj pán, vyřkne. Tvůj služebník Jóab to byl, kdo mi dal příkaz a kdo tvou otrokyni naučil všemu, co má mluvit.</verse>
        <verse osisID='2Sam.14.20'>Jen proto, aby se tato záležitost stočila žádoucím směrem, dopustil se tvůj služebník Jóab této věci. Můj pán je však moudrý, tak moudrý jako Boží posel, a pozná vše, co se na zemi děje."</verse>
        <verse osisID='2Sam.14.21'>I řekl král Jóabovi: "Hle, již jsem to zařídil. Jdi, přiveď mládence Abšalóma zpátky."</verse>
        <verse osisID='2Sam.14.22'>Tu padl Jóab tváří k zemi, klaněl se a dobrořečil králi. Řekl: "Dnes tvůj služebník poznal, že u tebe nalezl přízeň, králi, můj pane, když král prosbu svého služebníka splnil."</verse>
        <verse osisID='2Sam.14.23'>Jóab se hned odebral do Gešúru a přivedl Abšalóma do Jeruzaléma.</verse>
        <verse osisID='2Sam.14.24'>Ale král nařídil: "Ať se uchýlí do svého domu. Moji tvář nespatří." Abšalóm se tedy uchýlil do svého domu a královu tvář nespatřil.</verse>
        <verse osisID='2Sam.14.25'>V celém Izraeli nebyl nikdo pro svou krásu tak vyhlášený jako Abšalóm. Od hlavy k patě nebylo na něm poskvrny.</verse>
        <verse osisID='2Sam.14.26'>Když si dával ostříhat hlavu - dával se stříhat koncem každého roku, poněvadž ho vlasy tížily tak, že se stříhat musel -, váha vlasů z jeho hlavy byla dvě stě šekelů královské váhy.</verse>
        <verse osisID='2Sam.14.27'>Abšalómovi se narodili tři synové a jedna dcera jménem Támar. Byla to žena krásného vzhledu.</verse>
        <verse osisID='2Sam.14.28'>Abšalóm bydlel v Jeruzalémě dva roky, aniž spatřil královu tvář.</verse>
        <verse osisID='2Sam.14.29'>Pak poslal Abšalóm pro Jóaba, aby ho vyslal ke králi, ale on k němu přijít nechtěl. Poslal pro něho ještě podruhé, ale on zase nechtěl přijít.</verse>
        <verse osisID='2Sam.14.30'>Proto řekl svým služebníkům: "Hleďte, Jóab má díl pole vedle mého a má tam ječmen. Jděte a vypalte jej." Abšalómovi služebníci ten díl vypálili.</verse>
        <verse osisID='2Sam.14.31'>Hned nato se Jóab vypravil do domu k Abšalómovi a vyčítal mu: "Proč tvoji služebníci vypálili díl, který mi patří?"</verse>
        <verse osisID='2Sam.14.32'>Abšalóm Jóabovi odpověděl: "Hle, poslal jsem ti vzkaz, abys přišel sem, že tě vyšlu ke králi s dotazem: Proč jsem přišel z Gešúru? Bylo by mi lépe, kdybych tam byl zůstal. Nyní chci spatřit královu tvář. Je-li na mně vina, ať mě vydá na smrt!"</verse>
        <verse osisID='2Sam.14.33'>Jóab předstoupil před krále a oznámil mu to a král dal Abšalóma zavolat. Ten před krále předstoupil a klaněl se před králem tváří až k zemi. I políbil král Abšalóma.</verse>
      </chapter>
      <chapter osisID='2Sam.15'>
        <verse osisID='2Sam.15.1'>Později si Abšalóm opatřil vůz, koně a padesát mužů, kteří před ním běhali.</verse>
        <verse osisID='2Sam.15.2'>Abšalóm za časného jitra stával při cestě u brány. Každého muže, který měl spor a přicházel ke králi k soudu, si Abšalóm zavolal a vyptával se: "Z kterého jsi města?" Když odpověděl: "Tvůj služebník je z toho a toho izraelského kmene",</verse>
        <verse osisID='2Sam.15.3'>Abšalóm mu řekl: "Pohleď, tvá záležitost je dobrá a správná, ale od krále nemůžeš čekat vyslyšení."</verse>
        <verse osisID='2Sam.15.4'>A Abšalóm dodával: "Kdybych já byl ustanoven v zemi soudcem, zjednal bych spravedlnost každému, kdo by ke mně se svým sporem a právní záležitostí přišel."</verse>
        <verse osisID='2Sam.15.5'>Když se pak někdo přiblížil, aby se mu poklonil, vztáhl ruku, uchopil ho a políbil.</verse>
        <verse osisID='2Sam.15.6'>Tímto způsobem se Abšalóm choval k celému Izraeli, který přicházel ke králi k soudu. Tak Abšalóm lstivě získával srdce izraelských mužů.</verse>
        <verse osisID='2Sam.15.7'>Když Abšalóm dovršil čtyřicet let, řekl králi: "Dovol mi jít do Chebrónu splnit slib, který jsem učinil Hospodinu.</verse>
        <verse osisID='2Sam.15.8'>Tvůj služebník totiž, když bydlel v Gešúru v Aramu, učinil takovýto slib: Dá-li Hospodin, abych se vrátil do Jeruzaléma, budu sloužit Hospodinu."</verse>
        <verse osisID='2Sam.15.9'>Král mu řekl: "Jdi v pokoji!" A on hned odešel do Chebrónu.</verse>
        <verse osisID='2Sam.15.10'>Abšalóm poslal do všech izraelských kmenů zvědy s rozkazem: "Jakmile uslyšíte polnici, provolejte: Abšalóm se stal v Chebrónu králem!"</verse>
        <verse osisID='2Sam.15.11'>S Abšalómem šlo z Jeruzaléma dvě stě mužů. Byli pozváni, šli bezelstně, nic netušili.</verse>
        <verse osisID='2Sam.15.12'>Abšalóm též poslal pro Achítofela Gíloského, rádce Davidova, do jeho města Gíla, zatímco připravoval obětní hody. Spiknutí nabývalo síly a s Abšalómem šlo stále více lidu.</verse>
        <verse osisID='2Sam.15.13'>K Davidovi přišel muž se zprávou: "Izraelští muži stojí za Abšalómem."</verse>
        <verse osisID='2Sam.15.14'>Tu řekl David všem svým služebníkům, kteří s ním byli v Jeruzalémě: "Ihned prchněme, jinak nebudeme moci před Abšalómem uniknout. Pospěšte s odchodem, aby si nepospíšil on a nedostihl nás, aby na nás neuvedl to nejhorší a město nevybil ostřím meče."</verse>
        <verse osisID='2Sam.15.15'>Královi služebníci králi odvětili: "Ať král, náš pán, rozhodne jakkoli, my jsme jeho otroky."</verse>
        <verse osisID='2Sam.15.16'>Král tedy vyšel a celý jeho dům ho následoval. Král zanechal jen deset ženin, aby střežily dům.</verse>
        <verse osisID='2Sam.15.17'>Král vyšel a všechen lid ho následoval; zastavili se u posledního domu.</verse>
        <verse osisID='2Sam.15.18'>Všichni jeho služebníci přecházeli kolem něho, též všichni Keretejci a všichni Peletejci a všichni Gaťané, šest set mužů, kteří za ním přišli pěšky z Gatu, přecházeli před králem.</verse>
        <verse osisID='2Sam.15.19'>Král oslovil Itaje Gatského: "Proč jdeš s námi i ty? Vrať se a zůstaň s králem. Jsi přece cizinec, vyhoštěný ze svého domova.</verse>
        <verse osisID='2Sam.15.20'>Včera jsi přišel a dnes bych měl chtít, abys jako štvanec šel s námi? Já jdu, protože jít musím, ty však se vrať se svými bratry zpátky. Milosrdenství a věrnost buď s tebou."</verse>
        <verse osisID='2Sam.15.21'>Avšak Itaj králi odpověděl: "Jakože živ je Hospodin a jakože živ je král, můj pán, kdekoli bude král, můj pán, ať mrtev nebo živ, tam bude i jeho otrok."</verse>
        <verse osisID='2Sam.15.22'>David tedy Itajovi odvětil: "Pojď, přejdi potok." I přešel Itaj Gatský a všichni jeho muži a všechny děti, které byly s ním.</verse>
        <verse osisID='2Sam.15.23'>Celá země hlasitě plakala, když všechen ten lid přecházel. I král přešel Kidrónský úval a všechen ten lid se ubíral cestou do pouště.</verse>
        <verse osisID='2Sam.15.24'>A hle, i Sádok a všichni lévijci s ním nesli schránu Boží smlouvy. Postavili Boží schránu a Ebjátar obětoval, až úplně všechen lid z města přešel.</verse>
        <verse osisID='2Sam.15.25'>Potom král Sádokovi nařídil: "Dones Boží schránu zpět do města. Naleznu-li u Hospodina milost a on mě přivede zpět, dá mi spatřit ji i svůj příbytek.</verse>
        <verse osisID='2Sam.15.26'>Řekne-li: »Nelíbíš se mi«, ať se mnou naloží, jak uzná za dobré."</verse>
        <verse osisID='2Sam.15.27'>Dále král knězi Sádokovi řekl: "Ty jsi přece vidoucí. Vrať se pokojně do města i se svým synem Achímaasem a s Jónatanem, synem Ebjátarovým; oba vaši synové ať jdou s vámi.</verse>
        <verse osisID='2Sam.15.28'>Hleďte, já se budu zdržovat u brodu v pustině, dokud mi od vás nepřijde nějaká zpráva."</verse>
        <verse osisID='2Sam.15.29'>Sádok a Ebjátar donesli tedy Boží schránu zpět do Jeruzaléma a zůstali tam.</verse>
        <verse osisID='2Sam.15.30'>David pak stoupal po svahu Olivové hory, stoupal a plakal, hlavu měl zahalenou a šel bos. I všechen lid, který byl s ním, stoupal se zahalenou hlavou, stoupal a plakal.</verse>
        <verse osisID='2Sam.15.31'>David dostal zprávu: "Achítofel je mezi spiklenci s Abšalómem." David pravil: "Hospodine, zhať prosím to, k čemu bude Achítofel radit!"</verse>
        <verse osisID='2Sam.15.32'>Když přišel David na vrchol, aby se tam klaněl Bohu, hle, vyšel mu vstříc Chúšaj Arkijský s roztrženým rouchem a hlínou na hlavě.</verse>
        <verse osisID='2Sam.15.33'>David mu řekl: "Půjdeš-li dál, budeš mi břemenem.</verse>
        <verse osisID='2Sam.15.34'>Vrátíš-li se do města a řekneš Abšalómovi: »Králi, jsem tvým služebníkem; dříve jsem byl služebníkem tvého otce, nyní budu služebníkem tvým«, překazíš to, k čemu bude Achítofel radit.</verse>
        <verse osisID='2Sam.15.35'>Vždyť tam s tebou budou kněží Sádok a Ebjátar. O každém slovu z královského domu, které uslyšíš, podáš zprávu kněžím Sádokovi a Ebjátarovi.</verse>
        <verse osisID='2Sam.15.36'>A jsou tam s nimi jejich dva synové, Achímaas Sádokův a Jónatan Ebjátarův. Po nich mi vzkážete každé slovo, které uslyšíte."</verse>
        <verse osisID='2Sam.15.37'>Davidův přítel Chúšaj vstoupil tedy do města. Také Abšalóm vstoupil do Jeruzaléma.</verse>
      </chapter>
      <chapter osisID='2Sam.16'>
        <verse osisID='2Sam.16.1'>Sotvaže David přešel přes vrchol, jde mu vstříc Mefíbóšetův sluha Síba se spřežením osedlaných oslů a na nich dvě stě chlebů, sto hrud sušených hroznů, sto košíků letního ovoce a měch vína.</verse>
        <verse osisID='2Sam.16.2'>Král se Síby zeptal: "K čemu máš tyhle věci?" Síba odvětil: "Osly pro královský dům k jízdě, chléb s ovocem k jídlu pro družinu a víno, aby se unavený mohl na poušti napít."</verse>
        <verse osisID='2Sam.16.3'>Král dodal: "A kde je syn tvého pána?" Síba králi řekl: "Ten vyčkává v Jeruzalémě. Řekl totiž: »Dnes mi izraelský dům vrátí království mého otce.«"</verse>
        <verse osisID='2Sam.16.4'>Král Síbovi pravil: "Hle, všechno, co patří Mefíbóšetovi, je tvé!" Síba odvětil: "Skláním se. Kéž najdu u tebe přízeň, králi, můj pane."</verse>
        <verse osisID='2Sam.16.5'>Když král David přicházel k Bachurímu, právě odtamtud vycházel muž z čeledi Saulova domu jménem Šimeí, syn Gérův. Vyšel a zlořečil</verse>
        <verse osisID='2Sam.16.6'>a házel kamením po Davidovi a po všech služebnících krále Davida, ačkoli po jeho pravici i levici byl veškerý lid a všichni bohatýři.</verse>
        <verse osisID='2Sam.16.7'>Při svém zlořečení volal Šimeí takto: "Táhni, táhni, vrahu, ničemníku!</verse>
        <verse osisID='2Sam.16.8'>Na tebe Hospodin obrátil všechnu krev Saulova domu. Na jeho místě stal ses králem, Hospodin však dal království do rukou tvého syna Abšalóma. To máš za všechno to zlo, vždyť jsi vrah!"</verse>
        <verse osisID='2Sam.16.9'>Tu řekl králi Abíšaj, syn Serújin: "Copak tento mrtvý pes smí zlořečit králi, mému pánu? Nejraději bych šel a srazil mu hlavu."</verse>
        <verse osisID='2Sam.16.10'>Ale král odvětil: "Co je vám do mých záležitostí, synové Serújini? On zlořečí, protože mu Hospodin řekl: »Zlořeč Davidovi!« Kdo se potom smí ptát: »Proč to děláš?«"</verse>
        <verse osisID='2Sam.16.11'>A David Abíšajovi a všem svým služebníkům řekl: "Hle, můj syn, který vyšel z mého lůna, ukládá mi o život. Oč větší důvod má k tomu ten Benjamínec! Nechte ho, ať zlořečí, neboť mu to nařídil Hospodin.</verse>
        <verse osisID='2Sam.16.12'>Snad Hospodin pohlédne na mé ponížení, snad mi Hospodin za to jeho dnešní zlořečení odplatí dobrem!"</verse>
        <verse osisID='2Sam.16.13'>David se svými muži pokračoval v cestě a Šimeí se ubíral podle něho po svahu hory, šel a zlořečil a házel po něm kamení a metal prach.</verse>
        <verse osisID='2Sam.16.14'>Král a všechen lid, který byl s ním, přišli unavení na místo, kde si oddechli.</verse>
        <verse osisID='2Sam.16.15'>Abšalóm a všechen lid, izraelští muži, vstoupili do Jeruzaléma; byl s ním i Achítofel.</verse>
        <verse osisID='2Sam.16.16'>Když Davidův přítel Chúšaj Arkijský přišel k Abšalómovi, pozdravil Abšalóma: "Ať žije král! Ať žije král!"</verse>
        <verse osisID='2Sam.16.17'>Abšalóm Chúšajovi řekl: "Tak se odvděčuješ svému příteli? Proč jsi nešel se svým přítelem?"</verse>
        <verse osisID='2Sam.16.18'>Chúšaj Abšalómovi odpověděl: "Nikoli! Koho vyvolil Hospodin a všechen tento lid i všichni izraelští muži, s tím budu a u toho zůstanu.</verse>
        <verse osisID='2Sam.16.19'>A pak, komu bych měl sloužit? Přece jeho synu. Jako jsem sloužil tvému otci, tak budu sloužit tobě."</verse>
        <verse osisID='2Sam.16.20'>Abšalóm řekl Achítofelovi: "Poraďte, co máme dělat."</verse>
        <verse osisID='2Sam.16.21'>Achítofel Abšalómovi odvětil: "Vejdi k ženinám svého otce, které ponechal, aby střežily dům. Celý Izrael uslyší, že jsi vzbudil u svého otce nelibost, a všichni, kdo jsou s tebou, začnou jednat rozhodně."</verse>
        <verse osisID='2Sam.16.22'>Proto postavili Abšalómovi na střeše stan a Abšalóm před zraky celého Izraele vešel k ženinám svého otce.</verse>
        <verse osisID='2Sam.16.23'>Radit se s Achítofelem, který byl v těch dnech rádcem, bylo jako doptávat se na božské slovo. Tak tomu bylo s každou Achítofelovou radou, dávanou jak Davidovi, tak Abšalómovi.</verse>
      </chapter>
      <chapter osisID='2Sam.17'>
        <verse osisID='2Sam.17.1'>Achítofel pravil Abšalómovi: "Dovol, abych vybral dvanáct tisíc mužů a hned této noci se vydal pronásledovat Davida.</verse>
        <verse osisID='2Sam.17.2'>Dostihnu ho, až bude zemdlený a skleslý, a překvapím ho. Všechen lid, který je s ním, uteče a já osamoceného krále zabiji.</verse>
        <verse osisID='2Sam.17.3'>Všechen lid obrátím k tobě; vrátí se všichni, až na muže, kterého hledáš. Všechen lid bude mít pokoj."</verse>
        <verse osisID='2Sam.17.4'>Abšalómovi i všem izraelským starším se to líbilo.</verse>
        <verse osisID='2Sam.17.5'>Abšalóm však poručil: "Ať je povolán také Chúšaj Arkijský. Poslechneme si i jeho výrok."</verse>
        <verse osisID='2Sam.17.6'>Když Chúšaj přišel k Abšalómovi, Abšalóm mu pravil: "Toto navrhuje Achítofel. Máme jednat podle jeho slova? Ne-li, vyslov se."</verse>
        <verse osisID='2Sam.17.7'>Chúšaj Abšalómovi odvětil: "Rada, kterou dal Achítofel, není v tomto případě dobrá."</verse>
        <verse osisID='2Sam.17.8'>A Chúšaj pokračoval: "Ty znáš svého otce i jeho muže, že to jsou bohatýři a že jsou rozhořčeni jak osiřelá medvědice v poli. Tvůj otec je bojovník, ten nebude nocovat s lidem.</verse>
        <verse osisID='2Sam.17.9'>Jistě je už ukryt v nějaké strži nebo na jiném místě. Když někteří z tvých hned na začátku padnou, někdo to uslyší a roznese se: »Lid, který jde za Abšalómem, byl poražen!«</verse>
        <verse osisID='2Sam.17.10'>Nakonec ztratí odvahu i ten nejstatečnější muž lvího srdce. Celý Izrael přece ví, že tvůj otec je bohatýr a že ti, kteří jsou s ním, jsou muži stateční.</verse>
        <verse osisID='2Sam.17.11'>Proto ti radím: Nechť se k tobě shromáždí celý Izrael od Danu až k Beer-šebě. Bude jich jak mořského písku. A ty táhni do bitvy osobně.</verse>
        <verse osisID='2Sam.17.12'>Přitrhneme na jedno z těch míst, kde se on zdržuje, a padneme na něho jako rosa na roli. Nezbude z něho a ze všech mužů, kteří jsou s ním, ani jeden.</verse>
        <verse osisID='2Sam.17.13'>Stáhne-li se do města, snesou všichni Izraelci k tomu městu provazy. Budeme vláčet jeho znamení až do úvalu, že se z něho nenajde ani oblázek."</verse>
        <verse osisID='2Sam.17.14'>Abšalóm a všichni izraelští muži prohlásili: "Rada Chúšaje Arkijského je lepší než rada Achítofelova." To Hospodin přikázal překazit dobrou radu Achítofelovu, aby na Abšalóma uvedl zkázu.</verse>
        <verse osisID='2Sam.17.15'>I řekl Chúšaj kněžím Sádokovi a Ebjátarovi: "Tak a tak radil Achítofel Abšalómovi a izraelským starším, já však jsem poradil tak a tak.</verse>
        <verse osisID='2Sam.17.16'>Nyní tedy rychle pošlete Davidovi zprávu: »Nezůstávej přes noc ve stepních pustinách. Musíš přejít Jordán. Jinak ti, králi, hrozí záhuba, i všemu lidu, který je s tebou.«"</verse>
        <verse osisID='2Sam.17.17'>Jónatan a Achímaas stáli u pramene Rogelu. Služebná šla a oznámila jim to. Oni to šli oznámit králi Davidovi; sami se totiž ve městě ukázat nemohli.</verse>
        <verse osisID='2Sam.17.18'>Přesto je však uviděl mládenec a oznámil to Abšalómovi. Ti dva se rychle vydali na cestu, až přišli do domu nějakého muže v Bachurímu. Ten měl na dvoře studnu a oni se tam do ní spustili.</verse>
        <verse osisID='2Sam.17.19'>Žena pak vzala přikrývku a rozprostřela ji navrch té studny a na ni rozestřela obilnou drť, takže nebylo nic znát.</verse>
        <verse osisID='2Sam.17.20'>Abšalómovi služebníci přišli k té ženě do domu a ptali se: "Kde jsou Achímaas a Jónatan?" Žena jim odvětila: "Přešli tudy přes strouhu." Hledali je tedy, ale nenašli a vrátili se do Jeruzaléma.</verse>
        <verse osisID='2Sam.17.21'>Sotva odešli, ti dva ze studně vystoupili a šli podat zprávu králi Davidovi. Řekli Davidovi: "Vydejte se na cestu a rychle přejděte vodu, neboť Achítofel dal o vás takovouto radu."</verse>
        <verse osisID='2Sam.17.22'>David vstal se vším lidem, který byl s ním, a do ranního úsvitu přešli Jordán. Když Jordán přešli, nechyběl ani jeden.</verse>
        <verse osisID='2Sam.17.23'>Když Achítofel viděl, že jeho rada provedena nebyla, osedlal osla a vydal se na cestu do svého domu ve svém městě. Udělal pořízení o svém domě a oběsil se. Umřel a byl pohřben v hrobě svého otce.</verse>
        <verse osisID='2Sam.17.24'>David přišel do Machanajimu a Abšalóm přešel Jordán se všemi izraelskými muži.</verse>
        <verse osisID='2Sam.17.25'>Místo Jóaba ustanovil Abšalóm nad vojskem Amasu. Amasa byl synem muže jménem Jitra Izraelský, který vešel k Abígale, dceři Náchašově, sestře Serúji, matky Jóabovy.</verse>
        <verse osisID='2Sam.17.26'>Izrael a Abšalóm se utábořili v zemi Gileádu.</verse>
        <verse osisID='2Sam.17.27'>Když David přišel do Machanajimu, Šóbi, syn Náchašův z Raby Amónovců, a Makír, syn Amíelův z Lódebaru, a Barzilaj Gileádský z Rogelímu</verse>
        <verse osisID='2Sam.17.28'>přinesli lůžko, misky a hliněné nádobí i pšenici, ječmen a mouku, pražené zrní, boby, čočku a pražmu,</verse>
        <verse osisID='2Sam.17.29'>i med a máslo, ovce a kravský sýr Davidovi a lidu, který byl s ním, aby pojedli. Řekli si totiž: "Lid je v té poušti hladový, unavený a žíznivý."</verse>
      </chapter>
      <chapter osisID='2Sam.18'>
        <verse osisID='2Sam.18.1'>David dal nastoupit lidu, který byl s ním, a ustanovil nad nimi velitele nad tisíci a nad sty.</verse>
        <verse osisID='2Sam.18.2'>Potom David podřídil třetinu lidu Jóabovi, třetinu Jóabovu bratru Abíšajovi, synu Serújinu, a třetinu Itaji Gatskému. Lidu král řekl: "Já s vámi potáhnu rovněž."</verse>
        <verse osisID='2Sam.18.3'>Lid však prohlásil: "Netáhni. Na nás jim nebude záležet, budeme-li utíkat. Usmrtí-li nás i polovic, nebude jim na nás záležet. Ty však jsi za deset tisíc z nás. Nyní nám lépe pomůžeš, když budeš ve městě."</verse>
        <verse osisID='2Sam.18.4'>Král jim odvětil: "Učiním, co pokládáte za dobré." Král se postavil k bráně a všechen lid vycházel po stech a tisících.</verse>
        <verse osisID='2Sam.18.5'>Král přikázal Jóabovi, Abíšajovi a Itajovi: "S ohledem na mne jednejte s mládencem Abšalómem šetrně." Všechen lid slyšel, co král všem velitelům ohledně Abšalóma přikázal.</verse>
        <verse osisID='2Sam.18.6'>I vytáhl lid do pole proti Izraeli. K bitvě došlo v Efrajimském lese.</verse>
        <verse osisID='2Sam.18.7'>Izraelský lid tam byl Davidovými služebníky poražen. V ten den došlo k velké porážce, bylo dvacet tisíc padlých.</verse>
        <verse osisID='2Sam.18.8'>Bitva se rozšířila po celé té zemi a les toho dne pohltil více lidu než meč.</verse>
        <verse osisID='2Sam.18.9'>Abšalóm narazil na Davidovy služebníky, a jak ujížděl na mezku, vběhl mezek pod větvoví velikého posvátného stromu a on v tom stromě uvázl hlavou, takže se ocitl mezi nebem a zemí; mezek, na němž jel, běžel dál.</verse>
        <verse osisID='2Sam.18.10'>Uviděl to nějaký muž a oznámil to Jóabovi: "Hle, viděl jsem Abšalóma visícího na posvátném stromě."</verse>
        <verse osisID='2Sam.18.11'>Jóab řekl muži, který mu to oznámil: "Když jsi ho viděl, proč jsi ho tam nesrazil k zemi? Byl bych ti dal deset šekelů stříbra a jeden pás."</verse>
        <verse osisID='2Sam.18.12'>Ale ten muž Jóabovi odvětil: "I kdybych dostal na ruku tisíc šekelů stříbra, nevztáhl bych ruku na královského syna. Na vlastní uši jsme přece slyšeli, co král přikázal tobě, Abíšajovi a Itajovi: »Jen mi dejte pozor na mládence Abšalóma!«</verse>
        <verse osisID='2Sam.18.13'>Mám být sám proti sobě? Před králem se přece pranic neukryje, ba ty sám by ses proti mně postavil."</verse>
        <verse osisID='2Sam.18.14'>Jóab řekl: "Nebudu se tu s tebou zdržovat." Popadl tři oštěpy a vrazil je Abšalómovi do srdce; ten byl ještě v objetí toho posvátného stromu živý.</verse>
        <verse osisID='2Sam.18.15'>Deset Jóabových zbrojnošů Abšalóma obstoupilo a ubili ho k smrti.</verse>
        <verse osisID='2Sam.18.16'>Pak Jóab zatroubil na polnici a lid přestal Izraele pronásledovat; Jóab v tom lidu zabránil.</verse>
        <verse osisID='2Sam.18.17'>Abšalóma vzali, hodili ho v lese do veliké strže a navršili na něj převelikou hromadu kamenů. Celý Izrael se rozutekl, každý ke svému stanu.</verse>
        <verse osisID='2Sam.18.18'>Abšalóm si ještě za svého života postavil v Královské dolině posvátný sloup. Řekl si totiž: "Nemám syna, jenž by zachoval památku mého jména", a nazval ten posvátný sloup svým jménem. Dodnes se nazývá Ruka Abšalómova.</verse>
        <verse osisID='2Sam.18.19'>Achímaas, syn Sádokův, řekl Jóabovi: "Dovol mi běžet a zvěstovat králi, že Hospodin mu zjednal právo a vysvobodil ho z rukou jeho nepřátel."</verse>
        <verse osisID='2Sam.18.20'>Jóab mu však odvětil: "Dnes bys nebyl nositelem dobré zvěsti. Ohlásíš dobrou zvěst v jiný den. Dnes tu zvěst neohlašuj, neboť králi zemřel syn."</verse>
        <verse osisID='2Sam.18.21'>Jóab pak poručil jistému Kúšijci: "Jdi a oznam králi, co jsi viděl." Kúšijec se Jóabovi poklonil a dal se v běh.</verse>
        <verse osisID='2Sam.18.22'>Achímaas, syn Sádokův, řekl Jóabovi ještě jednou: "Buď jak buď, i já poběžím za Kúšijcem." Jóab se zeptal: "Proč bys běžel ty, můj synu, když nemáš co dobrého zvěstovat?"</verse>
        <verse osisID='2Sam.18.23'>"Buď jak buď, poběžím." Jóab mu řekl: "Běž." Achímaas běžel směrem k jordánskému okrsku a Kúšijce předběhl.</verse>
        <verse osisID='2Sam.18.24'>David právě seděl mezi dvěma branami. Tu vyšla hlídka na střechu brány u hradby, rozhlédla se a spatřila, že nějaký muž běží sám.</verse>
        <verse osisID='2Sam.18.25'>Hlídka zvolala a hlásila to králi. Král řekl: "Je-li sám, nese dobrou zvěst." Zatímco se přibližoval víc a více,</verse>
        <verse osisID='2Sam.18.26'>spatřila hlídka druhého běžce. Hlídka zvolala na strážného: "Hle, nějaký muž, a běží sám." Král řekl: "Také ten ohlásí dobrou zvěst."</verse>
        <verse osisID='2Sam.18.27'>Hlídka hlásila: "Připadá mi, že ten první, co běží, je jako Achímaas, syn Sádokův." Král podotkl: "To je dobrý muž a přichází s dobrou zvěstí."</verse>
        <verse osisID='2Sam.18.28'>Achímaas hlasitě pozdravil krále: "Pokoj!" Poklonil se králi tváří k zemi a pokračoval: "Požehnán buď Hospodin, tvůj Bůh, jenž ti vydal muže, kteří pozdvihli ruce proti králi, mému pánu!"</verse>
        <verse osisID='2Sam.18.29'>Král se ptal: "Je s mládencem Abšalómem vše v pořádku?" Achímaas odvětil: "Když Jóab posílal králova služebníka, totiž služebníka tvého, viděl jsem veliký shluk, ale nevím nic."</verse>
        <verse osisID='2Sam.18.30'>Král řekl: "Odstup a postav se stranou." Odstoupil tedy a stál tam.</verse>
        <verse osisID='2Sam.18.31'>A hle, vešel Kúšijec se slovy: "Krále, mého pána, čeká dobrá zvěst; Hospodin ti dnes zjednal právo a vysvobodil tě z rukou všech, kteří proti tobě povstali."</verse>
        <verse osisID='2Sam.18.32'>Ale král se Kúšijce zeptal: "Je s mládencem Abšalómem vše v pořádku?" Kúšijec odpověděl: "Nechť se stane nepřátelům krále, mého pána, jako tomu mládenci, i všem, kteří proti tobě zlovolně povstávají!"</verse>
      </chapter>
      <chapter osisID='2Sam.19'>
        <verse osisID='2Sam.19.1'>Král otřesen vystoupil do přístřešku nad branou a plakal. Šel a naříkal: "Můj synu Abšalóme, můj synu Abšalóme! Kéž bych byl umřel místo tebe, Abšalóme, synu můj, synu můj!"</verse>
        <verse osisID='2Sam.19.2'>Jóabovi bylo oznámeno: "Hle, král pro Abšalóma pláče a truchlí."</verse>
        <verse osisID='2Sam.19.3'>Tak se toho dne proměnilo vysvobození ve smutek všeho lidu, neboť lid slyšel toho dne slova: "Král se trápí pro svého syna."</verse>
        <verse osisID='2Sam.19.4'>A lid se toho dne kradl do města, jako se vkrádá lid, který se stydí, že utekl z bitvy.</verse>
        <verse osisID='2Sam.19.5'>Král si zavinul tvář a velmi hlasitě křičel: "Můj synu Abšalóme, Abšalóme, synu můj, synu můj!"</verse>
        <verse osisID='2Sam.19.6'>Tu vstoupil ke králi do domu Jóab a řekl: "Dnes jsi způsobil hanbu všem svým služebníkům, kteří dnes zachránili život tvůj i životy tvých synů a tvých dcer i životy tvých žen a životy tvých ženin.</verse>
        <verse osisID='2Sam.19.7'>Miluješ ty, kdo tě nenávidí, a nenávidíš ty, kdo tě milují. Vždyť jsi dnes dal najevo, že ti nejsou ničím ani velitelé ani služebníci. Dnes jsem poznal, že kdyby zůstal naživu Abšalóm a my všichni byli dnes mrtvi, měl bys to za správné.</verse>
        <verse osisID='2Sam.19.8'>Vstaň nyní, vyjdi a vlídně promluv ke svým služebníkům! Přísahám při Hospodinu: Nevyjdeš-li, nebude této noci s tebou nocovat ani jeden muž. A bude to pro tebe horší než všechno zlo, které na tebe dolehlo od tvého mládí až do nynějška."</verse>
        <verse osisID='2Sam.19.9'>Král tedy vstal a usedl v bráně. Všemu lidu bylo oznámeno: "Hle, král sedí v bráně." I vyšel všechen lid před krále. Izrael se pak rozutekl, každý ke svým stanům.</verse>
        <verse osisID='2Sam.19.10'>Všechen lid ve všech izraelských kmenech se dostal do rozepře: "Král nás vysvobodil ze spárů našich nepřátel, zachránil nás ze spárů Pelištejců a nyní uprchl ze země před Abšalómem.</verse>
        <verse osisID='2Sam.19.11'>Avšak Abšalóm, jehož jsme nad sebou pomazali za krále, zahynul v bitvě. Proč nyní ohledně králova návratu mlčíte?"</verse>
        <verse osisID='2Sam.19.12'>Král David vzkázal kněžím Sádokovi a Ebjátarovi: "Promluvte k judským starším: Proč chcete být při návratu krále do jeho domu poslední?" Řeč celého Izraele se totiž donesla ke králi, do jeho domu.</verse>
        <verse osisID='2Sam.19.13'>"Jste přece moji bratři, má krev a mé tělo. Proč chcete být při králově návratu poslední?</verse>
        <verse osisID='2Sam.19.14'>Také Amasovi povězte: Což nejsi ty má krev a mé tělo? Ať se mnou Bůh udělá, co chce, nebudeš-li u mne po všechny dny velitelem vojska místo Jóaba."</verse>
        <verse osisID='2Sam.19.15'>Tak si naklonil srdce každého judského muže, že byli jako jeden muž. Poslali králi vzkaz: "Vrať se zpět se všemi svými služebníky!"</verse>
        <verse osisID='2Sam.19.16'>Král se tedy vracel a přišel až k Jordánu. Juda vstoupil do Gilgálu a šel králi vstříc, aby ho převedl přes Jordán.</verse>
        <verse osisID='2Sam.19.17'>Tu si pospíšil Benjamínec Šimeí, syn Gérův z Bachurímu, a sestoupil s judskými muži králi Davidovi vstříc.</verse>
        <verse osisID='2Sam.19.18'>Bylo s ním tisíc mužů z Benjamína, též služebník Saulova domu Síba s patnácti svými syny a dvaceti otroky. Dorazili k Jordánu před králem</verse>
        <verse osisID='2Sam.19.19'>a přešli brod, aby převedli králův dům a aby se králi zalíbili. Šimeí, syn Gérův, padl před králem, jenž se chystal přejít Jordán,</verse>
        <verse osisID='2Sam.19.20'>a řekl králi: "Nechť mi to můj pán nepokládá za vinu a nechť nevzpomíná, čím se jeho otrok provinil v ten den, kdy král, můj pán, vycházel z Jeruzaléma; nechť to král nechová v srdci.</verse>
        <verse osisID='2Sam.19.21'>Vždyť tvůj otrok ví, že zhřešil. Dnes však jsem přišel z celého Josefova domu první, abych sestoupil králi, svému pánu, vstříc."</verse>
        <verse osisID='2Sam.19.22'>Tu se ozval Abíšaj, syn Serújin: "Což nebude Šimeí usmrcen za to, že zlořečil Hospodinovu pomazanému?"</verse>
        <verse osisID='2Sam.19.23'>David však prohlásil: "Co je vám do mých záležitostí, synové Serújini! Zase se mi dnes stavíte na odpor. Dnes by měl být v Izraeli někdo usmrcen? Což nevím, že jsem dnes nad Izraelem opět králem?"</verse>
        <verse osisID='2Sam.19.24'>Šimeímu král potom řekl: "Nezemřeš." A král mu přísahal.</verse>
        <verse osisID='2Sam.19.25'>Také Mefíbóšet, vnuk Saulův, sešel králi vstříc. Ode dne, co král odešel, až do dne, co se v pokoji vrátil, nepečoval o své nohy ani o svůj vous a nepral si šaty.</verse>
        <verse osisID='2Sam.19.26'>Když přišel králi vstříc do Jeruzaléma, řekl mu král: "Proč jsi nešel se mnou, Mefíbóšete?"</verse>
        <verse osisID='2Sam.19.27'>On odpověděl: "Králi, můj pane, můj služebník mě oklamal. Tvůj otrok si totiž řekl: Osedlám si osla, vsednu na něj a pojedu s králem. Tvůj otrok přece kulhá.</verse>
        <verse osisID='2Sam.19.28'>Ale on tvého otroka u tebe, králi, můj pane, pomluvil. Avšak král, můj pán, je jako Boží posel. Učiň tedy, co uznáš za dobré.</verse>
        <verse osisID='2Sam.19.29'>Celý dům mého otce je před králem, mým pánem, hoden smrti. Ty však jsi svého otroka posadil mezi ty, kdo jedí z tvého stolu. Jaké spravedlnosti bych se měl u krále ještě dovolávat?"</verse>
        <verse osisID='2Sam.19.30'>Král mu odpověděl: "Proč ještě vedeš takové řeči? Rozhodl jsem: Ty a Síba si pole rozdělíte."</verse>
        <verse osisID='2Sam.19.31'>Mefíbóšet králi odvětil: "Ať si vezme třeba všechno, jen když se král, můj pán, v pokoji vrátil do svého domu."</verse>
        <verse osisID='2Sam.19.32'>Též Barzilaj Gileádský sestoupil z Rogelímu, aby s králem přešel Jordán; vydal se přes Jordán s ním.</verse>
        <verse osisID='2Sam.19.33'>Barzilaj byl velmi starý, bylo mu osmdesát let. Ten krále v jeho vyhnanství opatřoval v Machanajimu potravou, neboť to byl muž velmi zámožný.</verse>
        <verse osisID='2Sam.19.34'>Král Barzilaje vyzval: "Táhni se mnou a já tě u sebe v Jeruzalémě zaopatřím."</verse>
        <verse osisID='2Sam.19.35'>Barzilaj však králi odpověděl: "Kolik let života mi zbývá, že bych měl s králem vystoupit do Jeruzaléma?</verse>
        <verse osisID='2Sam.19.36'>Je mi teď osmdesát let. Což mohu ještě odlišovat dobré od špatného? Zdalipak si tvůj služebník může ještě pochutnat na jídle a pití? Což ještě mohu naslouchat zpěvákům a zpěvačkám? Proč by tvůj služebník měl být ještě králi, svému pánu, břemenem?</verse>
        <verse osisID='2Sam.19.37'>Tvůj služebník potáhne s králem jen kousek za Jordán. Proč by mě měl král tolik odměňovat?</verse>
        <verse osisID='2Sam.19.38'>Nechť se prosím tvůj služebník smí vrátit. Rád bych umřel ve svém městě při hrobu svého otce a své matky. Hle, s králem, mým pánem, potáhne tvůj služebník Kimhám. Pro něho učiň, co uznáš za dobré."</verse>
        <verse osisID='2Sam.19.39'>Král řekl: "Ať tedy Kimhám táhne se mnou. Učiním pro něho, co uznáš za dobré. Splním ti vše, co si ode mne budeš přát."</verse>
        <verse osisID='2Sam.19.40'>Tak přešel všechen lid Jordán, přešel jej i král. Král Barzilaje políbil a požehnal mu a on se vrátil domů.</verse>
        <verse osisID='2Sam.19.41'>Král táhl do Gilgálu a Kimhám táhl s ním. Krále doprovázel i všechen judský lid a též polovina lidu izraelského.</verse>
        <verse osisID='2Sam.19.42'>A hle, všichni izraelští muži přišli ke králi a tázali se krále: "Proč tě naši bratři, muži judští, ukradli? Proč převedli krále i jeho dům přes Jordán a všechny Davidovy muže s ním?"</verse>
        <verse osisID='2Sam.19.43'>Všichni judští muži mužům izraelským odpověděli: "Král je přece náš příbuzný. Proč se tedy kvůli tomu tolik hněváte? Cožpak jsme z krále kus ujedli? Nebo jsme ho snad unesli?" [ (II Samuel 19:44) Izraelští muži odpověděli mužům judským: "Na krále, a to i na Davida, máme desetkrát větší nárok než vy. Proč jste nás tedy znevážili? Což to nebyla naše první starost, aby se náš král vrátil?" Ale řeč mužů judských byla tvrdší než řeč mužů izraelských. ]</verse>
      </chapter>
      <chapter osisID='2Sam.20'>
        <verse osisID='2Sam.20.1'>Tehdy se vyskytl ničemník jménem Šeba, syn Bichrího, benjamínského muže. Ten zatroubil na polnici a zvolal: "My nemáme podíl v Davidovi, nemáme dědictví v synu Jišajovu. Každý ke svým stanům, Izraeli!"</verse>
        <verse osisID='2Sam.20.2'>Všichni izraelští muži přešli od Davida k Šebovi, synu Bichrího, ale judští muži, od Jordánu až k Jeruzalému, se přimkli ke svému králi.</verse>
        <verse osisID='2Sam.20.3'>David vešel do svého domu v Jeruzalémě. Král vzal deset žen, byly to ženiny zanechané, aby střežily dům, a dal je do střeženého domu; zaopatřil je, ale nevcházel k nim. Tak byly uzavřeny až do dne své smrti a žily jako vdovy.</verse>
        <verse osisID='2Sam.20.4'>Král poručil Amasovi: "Do tří dnů mi svolej judské muže. I ty se sem dostav."</verse>
        <verse osisID='2Sam.20.5'>Amasa šel Judu svolat, ale promeškal určenou lhůtu.</verse>
        <verse osisID='2Sam.20.6'>I řekl David Abíšajovi: "Šeba, syn Bichrího, nám teď bude škodit více než Abšalóm. Ihned vezmi služebníky svého pána a pronásleduj ho, aby si nenašel opevněná města a neunikl našim očím."</verse>
        <verse osisID='2Sam.20.7'>Za ním vytáhli Jóabovi muži, Keretejci a Peletejci i všichni bohatýři. Vytáhli z Jeruzaléma, aby pronásledovali Šebu, syna Bichrího.</verse>
        <verse osisID='2Sam.20.8'>Byli právě u velikého kamene, který je v Gibeónu, když k nim přišel Amasa. Jóab byl přepásán přes své odění a šat; měl pás s mečem v pochvě připnutý na bedrech; když vycházel, meč se povysunul.</verse>
        <verse osisID='2Sam.20.9'>Jóab Amasovi řekl: "Pokoj tobě, můj bratře!" A pravou rukou vzal Jóab Amasu za bradu, aby ho políbil.</verse>
        <verse osisID='2Sam.20.10'>Amasa však přitom nedal pozor na meč v Jóabově ruce. Ten ho bodl pod žebra, takže mu vnitřnosti vyhřezly na zem; aniž mu dal druhou ránu, zemřel. Pak Jóab a jeho bratr Abíšaj pronásledovali Šebu, syna Bichrího.</verse>
        <verse osisID='2Sam.20.11'>Jeden z Jóabovy družiny stál nad Amasou a volal: "Kdo chce jít s Jóabem a kdo je Davidův, za Jóabem!"</verse>
        <verse osisID='2Sam.20.12'>Amasa se válel v krvi uprostřed silnice. Když ten muž viděl, že se všechen lid zastavuje, odvlekl Amasu ze silnice do pole a hodil přes něj pokrývku; viděl totiž, že každý, kdo k němu přijde, zůstává stát.</verse>
        <verse osisID='2Sam.20.13'>Jakmile ho odklidil ze silnice, všichni muži táhli za Jóabem, aby pronásledovali Šebu, syna Bichrího. -</verse>
        <verse osisID='2Sam.20.14'>Ten prošel všemi izraelskými kmeny až do Abelu a Bét-maaky; také všichni Bérejci se shromáždili a šli za ním. -</verse>
        <verse osisID='2Sam.20.15'>Jóabovi muži přišli a oblehli ho v Abel-bét-maace. Zřídili proti městu násep a ten dosahoval k valu; všechen lid, který byl s Jóabem, se snažil strhnout hradby.</verse>
        <verse osisID='2Sam.20.16'>Tu jedna moudrá žena zavolala z města: "Slyšte, slyšte! Povězte prosím Jóabovi: Přistup sem a já k tobě promluvím."</verse>
        <verse osisID='2Sam.20.17'>Když se k ní přiblížil, žena se ho zeptala: "Ty jsi Jóab?" Odpověděl: "Jsem." Řekla mu: "Vyslechni slova své otrokyně." Odvětil: "Poslouchám."</verse>
        <verse osisID='2Sam.20.18'>Pokračovala: "Kdysi se říkávalo: Je nutno doptat se v Abelu a přesně tak to provést.</verse>
        <verse osisID='2Sam.20.19'>Jsme pokojné, věrné izraelské město. A ty usiluješ umořit město, matku v Izraeli. Proč chceš pohltit Hospodinovo dědictví?"</verse>
        <verse osisID='2Sam.20.20'>Jóab odpověděl: "Toho jsem dalek, toho jsem dalek! Nechci je pohltit ani zničit.</verse>
        <verse osisID='2Sam.20.21'>Věc se má jinak. Muž z Efrajimského pohoří, jenž se jmenuje Šeba, syn Bichrího, pozdvihl ruku proti králi, proti Davidovi. Vydejte ho, jen jeho samotného, a já od města odtáhnu." Žena Jóabovi řekla: "Nuže, bude ti hozena přes hradby jeho hlava."</verse>
        <verse osisID='2Sam.20.22'>Pak šla ta žena se svou moudrou radou ke všemu lidu. Šebovi, synu Bichrího, uťali hlavu a hodili ji Jóabovi. Ten zatroubil na polnici a rozešli se od města, každý ke svým stanům. Jóab se vrátil do Jeruzaléma ke králi.</verse>
        <verse osisID='2Sam.20.23'>Jóab byl nad vším izraelským vojskem. Benajáš, syn Jójadův, byl nad Keretejci a Peletejci.</verse>
        <verse osisID='2Sam.20.24'>Adorám byl nad nucenými pracemi, Jóšafat, syn Achílúdův, byl kancléřem,</verse>
        <verse osisID='2Sam.20.25'>Šeja byl písařem, Sádok a Ebjátar kněžími.</verse>
        <verse osisID='2Sam.20.26'>Též Íra Jaírský byl Davidovým knězem.</verse>
      </chapter>
      <chapter osisID='2Sam.21'>
        <verse osisID='2Sam.21.1'>Za dnů Davidových byl hlad po tři roky za sebou. David tedy vyhledal Hospodinovu tvář. Hospodin řekl: "Na Saulovi a jeho domu lpí krev, protože dal povraždit Gibeóňany."</verse>
        <verse osisID='2Sam.21.2'>Král předvolal Gibeóňany a promluvil k nim. Gibeóňané nejsou z Izraelců, nýbrž ze zbytku Emorejců, jimž se Izraelci zavázali přísahou, ale Saul je usiloval vybít ve svém zanícení pro Izraelce a Judu.</verse>
        <verse osisID='2Sam.21.3'>David se Gibeóňanů tázal: "Co mám pro vás udělat? Jak dosáhnu smíření, abyste dobrořečili Hospodinovu dědictví?"</verse>
        <verse osisID='2Sam.21.4'>Gibeóňané mu odvětili: "Co se týče Saula a jeho domu, nejde nám o stříbro a zlato, ani nám nejde o to, aby byl usmrcen kdokoli z Izraele." Pravil: "Co řeknete, to pro vás udělám."</verse>
        <verse osisID='2Sam.21.5'>Odpověděli králi: "Za toho muže, který nás zamýšlel zničit a vyhladit, aby po nás v celém izraelském území nic nezůstalo,</verse>
        <verse osisID='2Sam.21.6'>nechť je nám vydáno sedm mužů z jeho synů a my jim zpřerážíme údy v Gibeji Saula, někdejšího Hospodinova vyvoleného, kvůli Hospodinu." Král prohlásil: "Vydám je."</verse>
        <verse osisID='2Sam.21.7'>Král však ušetřil Mefíbóšeta, syna Jónatana, syna Saulova, pro přísahu ve jménu Hospodinově, která byla mezi nimi, totiž mezi Davidem a Jónatanem, synem Saulovým.</verse>
        <verse osisID='2Sam.21.8'>Král vzal dva syny Rispy, dcery Ajovy, jež porodila Saulovi, Armóna a Mefíbóšeta, a pět synů Saulovy dcery, Míkaliny sestry, které porodila Adríelovi, synu Barzilaje Mechólatského,</verse>
        <verse osisID='2Sam.21.9'>a vydal je Gibeóňanům do rukou. Ti jim zpřeráželi údy na hoře před Hospodinem. Tak jich najednou padlo sedm. Byli usmrcení v prvních dnech žně, když se začal žít ječmen.</verse>
        <verse osisID='2Sam.21.10'>Rispa, dcera Ajova, vzala žíněné roucho a rozprostřela si je na skále; zůstala při nich od začátku žně, dokud je neskropila voda z nebes; nenechala na ně sedat nebeské ptactvo ve dne ani polní zvěř v noci.</verse>
        <verse osisID='2Sam.21.11'>Davidovi bylo oznámeno, co učinila Rispa, dcera Ajova, ženina Saulova.</verse>
        <verse osisID='2Sam.21.12'>David šel a vzal kosti Saulovy i kosti jeho syna Jónatana od občanů Jábeše v Gileádu, kteří je potají odnesli z bétšanského prostranství, kde je pověsili Pelištejci v den, kdy porazili Saula v pohoří Gilbóa.</verse>
        <verse osisID='2Sam.21.13'>Přinesl odtamtud kosti Saulovy a kosti jeho syna Jónatana. Pak posbírali kosti těch, jimž byly zpřeráženy údy,</verse>
        <verse osisID='2Sam.21.14'>a pochovali je s kostmi Saula a jeho syna Jónatana v zemi Benjamínově v Sele, v hrobě jeho otce Kíše. Vykonali všechno, co král přikázal. Bůh potom přijal prosby za zemi.</verse>
        <verse osisID='2Sam.21.15'>A došlo znovu k boji Pelištejců s Izraelem. David sestoupil se svými služebníky a bojovali s Pelištejci. Ale David byl už unaven.</verse>
        <verse osisID='2Sam.21.16'>Tu Jišbí Benób, který byl z rodu obrů, jehož dřevce vážilo tři sta šekelů bronzu a jenž byl opásán novým mečem, prohlásil, že Davida zabije.</verse>
        <verse osisID='2Sam.21.17'>Avšak Abíšaj, syn Serújin, mu přišel na pomoc a toho Pelištejce ubil k smrti. Davidovi mužové tehdy Davida zapřísáhli: "Víckrát se s námi do boje nevydávej, ať nezhasíš světlo Izraele!"</verse>
        <verse osisID='2Sam.21.18'>O něco později se opět strhl boj s Pelištejci v Góbu. Tehdy ubil Sibekaj Chúšatský Sáfa, který byl z rodu obrů.</verse>
        <verse osisID='2Sam.21.19'>Když se znovu strhl boj s Pelištejci v Góbu, Elchánan, syn Jaare Oregíma Betlémského, ubil Goliáše Gatského. Násada jeho kopí byla jako tkalcovské vratidlo.</verse>
        <verse osisID='2Sam.21.20'>A opět se strhl boj v Gatu. Tam byl obrovitý muž, který měl šest prstů na rukou a šest prstů u nohou, celkem čtyřiadvacet. Ten také pocházel z obrů.</verse>
        <verse osisID='2Sam.21.21'>Tupil Izraele, a Jónatan, syn Šimeáje, bratra Davidova, ho ubil.</verse>
        <verse osisID='2Sam.21.22'>Tito čtyři pocházeli z obrů v Gatu. Padli rukou Davida a rukou jeho služebníků.</verse>
      </chapter>
      <chapter osisID='2Sam.22'>
        <verse osisID='2Sam.22.1'>Slova této písně přednášel David Hospodinu v den, kdy jej Hospodin vysvobodil ze spárů všech jeho nepřátel i ze spárů Saulových.</verse>
        <verse osisID='2Sam.22.2'>Pravil: "Hospodine, skalní štíte můj, má pevná tvrzi, můj vysvoboditeli,</verse>
        <verse osisID='2Sam.22.3'>Bože můj, má skálo, utíkám se k tobě, štíte můj a rohu spásy, nedobytný hrade, moje útočiště, zachránce můj, ty mě před násilím zachraňuješ!</verse>
        <verse osisID='2Sam.22.4'>Když jsem vzýval Hospodina, jemuž patří chvála, byl jsem zachráněn před svými nepřáteli.</verse>
        <verse osisID='2Sam.22.5'>Ovinuly mě příboje smrti, zachvátily mě dravé proudy Ničemníka,</verse>
        <verse osisID='2Sam.22.6'>provazy podsvětí se kolem mne stáhly, dostihly mě léčky smrti.</verse>
        <verse osisID='2Sam.22.7'>V soužení jsem vzýval Hospodina, ke svému Bohu jsem volal. Uslyšel můj hlas ze svého chrámu, mé volání proniklo až k jeho sluchu.</verse>
        <verse osisID='2Sam.22.8'>Zachvěla se země, roztřásla se, nebesa v základech se hnula, chvěla se před jeho plamenným hněvem.</verse>
        <verse osisID='2Sam.22.9'>Z chřípí se mu valil dým, z úst sžírající oheň, planoucí řeřavé uhlí.</verse>
        <verse osisID='2Sam.22.10'>Sklonil nebesa a sestupoval, pod nohama černé mračno.</verse>
        <verse osisID='2Sam.22.11'>Na cheruba usedl a letěl, ukázal se na perutích větru.</verse>
        <verse osisID='2Sam.22.12'>Temno učinil stánkem kolem sebe, vířící vodstvo, mračna prachu.</verse>
        <verse osisID='2Sam.22.13'>Před jeho jasem vzplálo hořící uhlí.</verse>
        <verse osisID='2Sam.22.14'>Hospodin zaburácel z nebe, Nejvyšší vydal svůj hlas.</verse>
        <verse osisID='2Sam.22.15'>Vyslal šípy a rozehnal je, blesky je uvedl v zmatek.</verse>
        <verse osisID='2Sam.22.16'>Tu se objevila koryta moře, základy světa se obnažily, když Hospodin zaútočil, když zadul svým hněvivým dechem.</verse>
        <verse osisID='2Sam.22.17'>Vztáhl ruku z výše, uchopil mě, vytáhl mě z nesmírného vodstva.</verse>
        <verse osisID='2Sam.22.18'>Nepříteli mocnému mě vyrval, těm, kdo nenáviděli mě, kdo zdatnější byli.</verse>
        <verse osisID='2Sam.22.19'>Přepadli mě v den mých běd, ale Hospodin mě podepíral.</verse>
        <verse osisID='2Sam.22.20'>Učinil mě volným, ubránil mě, protože si mě oblíbil.</verse>
        <verse osisID='2Sam.22.21'>Hospodin mi odplatil podle mé spravedlnosti, odměnil mě podle čistoty mých rukou,</verse>
        <verse osisID='2Sam.22.22'>neboť jsem dbal na Hospodinovy cesty, neodvrátil jsem se svévolně od svého Boha.</verse>
        <verse osisID='2Sam.22.23'>Všechny jeho řády jsem měl na zřeteli, neodbočil jsem od jeho nařízení.</verse>
        <verse osisID='2Sam.22.24'>Jemu jsem náležel dokonale, varoval se nepravosti.</verse>
        <verse osisID='2Sam.22.25'>Podle mé spravedlnosti mě Hospodin odměňoval, podle čistoty mé tak, jak jevila se jemu.</verse>
        <verse osisID='2Sam.22.26'>Ty věrnému osvědčuješ věrnost, muži dokonalému svou dokonalost,</verse>
        <verse osisID='2Sam.22.27'>ryzímu svou ryzost osvědčuješ, s neupřímným se však pouštíš do zápasu.</verse>
        <verse osisID='2Sam.22.28'>A lid ponížený zachraňuješ, ale svým pohledem ponižuješ povýšené.</verse>
        <verse osisID='2Sam.22.29'>Ty jsi moje světlo, Hospodine. Hospodin mi září do mých temnot.</verse>
        <verse osisID='2Sam.22.30'>S tebou proběhnu i nepřátelskou vřavou, se svým Bohem zdolám hradbu,</verse>
        <verse osisID='2Sam.22.31'>s Bohem, jehož cesta je tak dokonalá! To, co řekne Hospodin, je protříbené. On je štítem všech, kteří se k němu utíkají.</verse>
        <verse osisID='2Sam.22.32'>Kdo je Bůh krom Hospodina, kdo je skála, ne-li Bůh náš!</verse>
        <verse osisID='2Sam.22.33'>Bůh je má záštita pevná a vodí mě cestou dokonalou,</verse>
        <verse osisID='2Sam.22.34'>on dává mým nohám hbitost laně, na mých posvátných návrších mi dopřává stanout,</verse>
        <verse osisID='2Sam.22.35'>učí bojovat mé ruce a mé paže napnout bronzový luk.</verse>
        <verse osisID='2Sam.22.36'>Podal jsi mi štít své spásy, tvá péče mé síly rozmnožila.</verse>
        <verse osisID='2Sam.22.37'>Dals volnost mým krokům, nohy se mi nepodvrtnou.</verse>
        <verse osisID='2Sam.22.38'>Budu stíhat nepřátele, vyhladím je. Nevrátím se zpět, dokud je neudolám.</verse>
        <verse osisID='2Sam.22.39'>Docela je rozdrtím, už nepovstanou, pod nohy mi padnou.</verse>
        <verse osisID='2Sam.22.40'>Opásals mě statečností k boji; ty, kdo povstávají proti mně, sám srazíš.</verse>
        <verse osisID='2Sam.22.41'>Obrátil jsi na útěk mé nepřátele, navždy umlčím ty, kdo mě nenávidí.</verse>
        <verse osisID='2Sam.22.42'>Budou volat o pomoc, a nespasí je nikdo, volat k Hospodinu, ale neodpoví.</verse>
        <verse osisID='2Sam.22.43'>Roztluču je, budou jako prach země, pošlapu a podupu je jako bláto ulic.</verse>
        <verse osisID='2Sam.22.44'>Dals mi vyváznout z rozbrojů mého lidu, jako vůdce pronárodů jsi mě střežil. Sloužit bude mi i lid, který jsem neznal.</verse>
        <verse osisID='2Sam.22.45'>Cizinci se budou vtírat do mé přízně, na slovo mě uposlechnou.</verse>
        <verse osisID='2Sam.22.46'>Cizinci jak tráva zvadnou, vypotácejí se ze svých hradišť.</verse>
        <verse osisID='2Sam.22.47'>Živ je Hospodin! Buď požehnána moje skála, vyvýšen buď Bůh, má spásná skála!</verse>
        <verse osisID='2Sam.22.48'>Bůh, jenž mě pověřil vykonáním pomsty, národy mi podřizuje.</verse>
        <verse osisID='2Sam.22.49'>Ty mě z rukou mých nepřátel vytrhuješ, pozvedáš mě nad ty, kdo proti mně povstávají, ty mě násilníku vyrveš.</verse>
        <verse osisID='2Sam.22.50'>Proto ti vzdám, Hospodine, mezi pronárody chválu, budu zpívat žalmy tvému jménu.</verse>
        <verse osisID='2Sam.22.51'>Velká vítězství dopřává svému králi, prokazuje milosrdenství svému pomazanému, Davidovi a jeho potomstvu, navěky."</verse>
      </chapter>
      <chapter osisID='2Sam.23'>
        <verse osisID='2Sam.23.1'>Toto jsou Davidova poslední slova: "Výrok Davida, syna Jišajova, výrok muže Nejvyšším povýšeného, pomazaného Bohem Jákobovým, líbezného pěvce izraelských žalmů.</verse>
        <verse osisID='2Sam.23.2'>Hospodinův duch skrze mne mluvil, na mém jazyku byla řeč jeho.</verse>
        <verse osisID='2Sam.23.3'>Pravil mi Bůh Izraele, skála Izraele ke mně promluvila: Kdo člověku vládne spravedlivě, ten, kdo vládne v Boží bázni,</verse>
        <verse osisID='2Sam.23.4'>je jak jitřní světlo při východu slunce, jak bez mráčku jitro, od jehož jasu a vláhy se zelená země.</verse>
        <verse osisID='2Sam.23.5'>I když můj dům před Bohem takový není, ustanovil pro mne věčnou smlouvu ve všem uspořádanou a dodrženou. Je to veškerá má spása a veškeré blaho, odjinud nevzejde nic.</verse>
        <verse osisID='2Sam.23.6'>Ničemník bude jak trní zavržené všemi, nikdo na ně rukou nesáhne.</verse>
        <verse osisID='2Sam.23.7'>Ten, kdo by se ho chtěl dotknout, vezme železo, násadu kopí. Budou sežehnuti a spáleni ohněm ve svém sídle."</verse>
        <verse osisID='2Sam.23.8'>Toto jsou jména Davidových bohatýrů: Jóšeb Bašebet Tachkemónský, vůdce osádky. Ten s rozkoší vrhal oštěp; naráz jich proklál osm set.</verse>
        <verse osisID='2Sam.23.9'>Po něm Eleazar, syn Dóda, syna Achóchiova, jeden ze tří bohatýrů, kteří byli s Davidem, když dráždili Pelištejce a ti se tam shromáždili k boji; izraelští muži též přitáhli.</verse>
        <verse osisID='2Sam.23.10'>Povstal a bil Pelištejce, až se mu ruka unavila a křečovitě svírala meč. Toho dne připravil Hospodin veliké vysvobození. Lid se obrátil za ním a už jen obíral pobité.</verse>
        <verse osisID='2Sam.23.11'>Po něm byl Šama, syn Ageův, Hararský. Pelištejci se shromáždili do houfu; byl tam díl pole plný čočky. Lid před Pelištejci utíkal.</verse>
        <verse osisID='2Sam.23.12'>On se postavil doprostřed toho dílu, osvobodil jej a bil Pelištejce. Tak Hospodin připravil veliké vysvobození.</verse>
        <verse osisID='2Sam.23.13'>Jiní tři ze třiceti vůdců sestoupili a přišli o žních k Davidovi do jeskyně Adulámu. Pelištejský houf ležel v dolině Refájců.</verse>
        <verse osisID='2Sam.23.14'>David byl tehdy ve skalní skrýši, postavení Pelištejců bylo tenkrát u Betléma.</verse>
        <verse osisID='2Sam.23.15'>Tu David zatoužil: "Kdo mi dá napít vody z betlémské studny, která je u brány?"</verse>
        <verse osisID='2Sam.23.16'>Ti tři bohatýři vtrhli do pelištejského tábora, načerpali vodu z betlémské studny, která je u brány, a přinesli ji Davidovi. On však nechtěl pít, nýbrž vykonal jí úlitbu Hospodinu.</verse>
        <verse osisID='2Sam.23.17'>Řekl: "Hospodine, nechť jsem dalek toho, abych udělal něco takového. Což to není krev mužů, kteří šli s nasazením života?" Proto se jí nechtěl napít. To vykonali ti tři bohatýři.</verse>
        <verse osisID='2Sam.23.18'>Také Abíšaj, bratr Jóabův, syn Serújin, byl vůdce tří. I on zamával kopím a proklál jich na tři sta. Mezi těmi třemi byl nejproslulejší.</verse>
        <verse osisID='2Sam.23.19'>Byl z těch tří nejváženější a byl jejich velitelem, ale oněm třem prvním se nevyrovnal.</verse>
        <verse osisID='2Sam.23.20'>Benajáš, syn Jójady, syna zdatného muže z Kabseelu, muže mnoha činů, ubil dva moábské reky a sestoupil a ubil v jámě lva; byl tehdy sníh.</verse>
        <verse osisID='2Sam.23.21'>Ubil též Egypťana hrozného vzezření; Egypťan měl v ruce kopí. Sestoupil k němu s holí, vytrhl Egypťanovi kopí z ruky a jeho vlastním kopím ho zabil.</verse>
        <verse osisID='2Sam.23.22'>Toto vykonal Benajáš, syn Jójadův. A byl mezi těmi třemi bohatýry proslulý.</verse>
        <verse osisID='2Sam.23.23'>Z těch třiceti byl nejváženější, ale oněm třem prvním se nevyrovnal. David ho přidělil ke své tělesné stráži.</verse>
        <verse osisID='2Sam.23.24'>Mezi těmi třiceti byl také Asáel, bratr Jóabův, Elchánan, syn Dóda Betlémského,</verse>
        <verse osisID='2Sam.23.25'>Šama Charódský, Elíka Charódský,</verse>
        <verse osisID='2Sam.23.26'>Cheles Paltejský, Íra, syn Íkeše Tekójského,</verse>
        <verse osisID='2Sam.23.27'>Abíezer Anatótský, Mebúnaj Chúšatský,</verse>
        <verse osisID='2Sam.23.28'>Salmón Achóchejský, Mahraj Netófský,</verse>
        <verse osisID='2Sam.23.29'>Cheleb, syn Baany Netófského, Ítaj, syn Ríbaje z Gibeje Benjamínovců,</verse>
        <verse osisID='2Sam.23.30'>Benajáš Pireatónský, Hidaj z Gaašských úvalů,</verse>
        <verse osisID='2Sam.23.31'>Abí-albón Arbátský, Azmávet Barchúmský,</verse>
        <verse osisID='2Sam.23.32'>Eljachba Šaalbónský, ze synů Jášenových Jónatan,</verse>
        <verse osisID='2Sam.23.33'>Šama Hararský, Achíam, syn Šárara Ararského,</verse>
        <verse osisID='2Sam.23.34'>Elífelet, syn Achasbaje, syna Maakaťanova, Elíam, syn Achítofela Gíloského,</verse>
        <verse osisID='2Sam.23.35'>Chesrav Karmelský, Paaraj Arbejský,</verse>
        <verse osisID='2Sam.23.36'>Jigál, syn Nátana ze Sóby, Bání Gádský,</verse>
        <verse osisID='2Sam.23.37'>Selek Amónský, Nacharaj Beerótský, zbrojnoš Jóaba, syna Serújina,</verse>
        <verse osisID='2Sam.23.38'>Íra Jitrejský, Gáreb Jitrejský</verse>
        <verse osisID='2Sam.23.39'>a Urijáš Chetejský. Všech bylo třicet sedm.</verse>
      </chapter>
      <chapter osisID='2Sam.24'>
        <verse osisID='2Sam.24.1'>Hospodin znovu vzplanul proti Izraeli hněvem a podnítil Davida proti nim: "Jdi, sečti Izraele a Judu!"</verse>
        <verse osisID='2Sam.24.2'>Král poručil Jóabovi, veliteli vojska, který byl s ním: "Obejdi všechny izraelské kmeny od Danu až k Beer-šebě. Spočítejte lid, chci znát počet lidu."</verse>
        <verse osisID='2Sam.24.3'>Jóab králi namítl: "Nechť Hospodin, tvůj Bůh, zvětší lid jak chce, třeba stokrát. Kéž na vlastní oči to král, můj pán, vidí. Ale proč král, můj pán, o to tak stojí?"</verse>
        <verse osisID='2Sam.24.4'>Královo rozhodnutí bylo však pro Jóaba a velitele vojska nezvratné. Jóab s veliteli vojska vyšel od krále, aby sečetli ten lid, Izraele.</verse>
        <verse osisID='2Sam.24.5'>Překročili Jordán a utábořili se v Aróeru, napravo od města, jež je uprostřed Gádského údolí, směrem k Jaezeru.</verse>
        <verse osisID='2Sam.24.6'>Pak přišli do Gileádu a do země Tachtím-chodší a přišli do Dan-jaanu a do okolí Sidónu.</verse>
        <verse osisID='2Sam.24.7'>Přišli do pevnosti Sóru a do všech měst chivejských a kenaanských, pak šli na jih Judy k Beer-šebě.</verse>
        <verse osisID='2Sam.24.8'>Obešli celou zemi a po uplynutí devíti měsíců a dvaceti dnů přišli do Jeruzaléma.</verse>
        <verse osisID='2Sam.24.9'>Jóab králi odevzdal součet branného lidu: V Izraeli bylo osm set tisíc bojeschopných mužů, schopných tasit meč, a judských mužů bylo pět set tisíc.</verse>
        <verse osisID='2Sam.24.10'>Ale potom měl David výčitky svědomí, že dal lid sečíst. David volal k Hospodinu: "Velmi jsem zhřešil, že jsem to učinil. Nyní, Hospodine, sejmi prosím ze svého služebníka vinu; počínal jsem si jako velký pomatenec."</verse>
        <verse osisID='2Sam.24.11'>Ráno, když David vstal, stalo se slovo Hospodinovo k proroku Gádovi, Davidovu vidoucímu:</verse>
        <verse osisID='2Sam.24.12'>"Jdi a promluv k Davidovi: Toto praví Hospodin: Předkládám ti trojí; jedno z toho si vyber a tak s tebou naložím."</verse>
        <verse osisID='2Sam.24.13'>Gád přišel k Davidovi a oznámil mu: "Má na tebe dolehnout sedm let hladu v tvé zemi? Nebo chceš tři měsíce utíkat před svými protivníky, kteří tě budou pronásledovat? Anebo má řádit ve tvé zemi po tři dny mor? Nuže tedy rozvaž, co mám vyřídit tomu, který mě poslal."</verse>
        <verse osisID='2Sam.24.14'>David Gádovi odvětil: "Je mi velmi úzko. Nechť tedy prosím padneme do rukou Hospodinu, neboť jeho slitování je nesmírné, jen ať nepadnu do rukou lidských."</verse>
        <verse osisID='2Sam.24.15'>Hospodin tedy dopustil na Izraele mor od toho jitra až do určeného času. I pomřelo z lidu od Danu až k Beer-šebě sedmdesát tisíc mužů.</verse>
        <verse osisID='2Sam.24.16'>Pak vztáhl anděl svou ruku nad Jeruzalém, aby v něm šířil zkázu. Ale Hospodina pojala nad tím zlem lítost. I řekl andělu, jenž šířil mezi lidem zkázu: "Dost, již přestaň." Hospodinův anděl byl právě u humna Aravny Jebúsejského.</verse>
        <verse osisID='2Sam.24.17'>Když David uviděl anděla bijícího lid, pravil Hospodinu: "Hle, já jsem zhřešil a já jsem se provinil; co však učinily tyto ovce? Buď tedy tvá ruka proti mně a proti domu mého otce!"</verse>
        <verse osisID='2Sam.24.18'>Téhož dne přišel Gád opět k Davidovi a řekl mu: "Vystup a postav Hospodinu na humně Aravny Jebúsejského oltář."</verse>
        <verse osisID='2Sam.24.19'>David vystoupil podle Gádova slova, jak Hospodin přikázal.</verse>
        <verse osisID='2Sam.24.20'>Aravna vyhlížel a spatřil krále s jeho služebníky, že jdou k němu. I vyšel Aravna a poklonil se králi tváří k zemi.</verse>
        <verse osisID='2Sam.24.21'>Aravna pravil: "Proč přicházíš, králi, můj pane, k svému otroku?" David odpověděl: "Abych od tebe koupil humno k vybudování oltáře Hospodinu; zde byla od lidu odvrácena pohroma."</verse>
        <verse osisID='2Sam.24.22'>Aravna pravil Davidovi: "Nechť král, můj pán, vezme a obětuje, co uzná za dobré. Tu je dobytek k zápalné oběti a jako dříví smyky a dobytčí jha."</verse>
        <verse osisID='2Sam.24.23'>To vše dával král Aravna králi. Aravna ještě králi řekl: "Kéž má v tobě Hospodin, tvůj Bůh, zalíbení."</verse>
        <verse osisID='2Sam.24.24'>Král Aravnovi odvětil: "Nikoli, odkoupím to od tebe za kupní cenu. Hospodinu, svému Bohu, nemohu obětovat zápalné oběti darované." David tedy koupil to humno i ten skot za padesát šekelů stříbra.</verse>
        <verse osisID='2Sam.24.25'>I vybudoval tam David Hospodinu oltář a obětoval zápalné a pokojné oběti. Hospodin prosby za zemi přijal a pohroma byla od Izraele odvrácena.</verse>
      </chapter>
    </div></osisText>
</osis>