<?xml version='1.0' encoding='UTF-8'?>
<osis xmlns='http://www.bibletechnologies.net/2003/OSIS/namespace' xsi:schemaLocation='http://www.bibletechnologies.net/2003/OSIS/namespace http://www.bibletechnologies.net/osisCore.2.1.1.xsd' xmlns:xsi='http://www.w3.org/2001/XMLSchema-instance'>
  <osisText osisRefWork='Bible' osisIDWork='CzeCEP' xml:lang='cs'>
    <header>
      <revisionDesc>
        <date>2010-02-26</date>
        <p>initial OSIS 2.1.1 version</p>
      </revisionDesc>
      <work osisWork='CzeCEP'>
        <title>Czech Ekumenicky Cesky preklad</title>
        <contributor>Sword Project</contributor>
        <creator>Pan Tau</creator>
        <creator role='encoder'>ZefToOsis 1.0.0</creator>
        <subject>holy bible</subject>
        <date>2009-01-23</date>
        <description>Czech Ekumenicky Cesky preklad: Bible Pismo svate Stareho i Noveho Zakona podle ekumenickeho vydani z r. 1985 (c) Ekumenicka\par rada cirkvi v CR.</description>
        <publisher>graphic artist</publisher>
        <type type='OSIS'>Bible</type>
        <identifier type='OSIS'>CzeCEP</identifier>
        <source>http://www.crosswire.org/sword/servlet/SwordMod.Verify?modName=CzeCEP</source>
        <language type='IETF'>cs</language>
        <relation/>
        <coverage>provide the bible to the world</coverage>
        <rights>Copyrighted</rights>
        <scope/>
        <refSystem>Bible</refSystem>
      </work>
    </header>
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
  <div type='book' osisID='2Chr'>
      <chapter osisID='2Chr.1'>
        <verse osisID='2Chr.1.1'>Šalomoun, syn Davidův, pevně vládl svému království a Hospodin, jeho Bůh, byl s ním a nesmírně jej vyvýšil.</verse>
        <verse osisID='2Chr.1.2'>Šalomoun vydal rozkaz celému Izraeli, velitelům nad tisíci a nad sty, soudcům a všem předákům z celého Izraele, totiž představitelům rodů,</verse>
        <verse osisID='2Chr.1.3'>a ubírali se, Šalomoun s celým shromážděním, na posvátné návrší v Gibeónu; tam byl Boží stan setkávání, který na poušti zhotovil Mojžíš, služebník Hospodinův.</verse>
        <verse osisID='2Chr.1.4'>Boží schránu dal ovšem David přenést z Kirjat-jearímu na místo, které pro ni připravil v Jeruzalémě, kde pro ni postavil stan.</verse>
        <verse osisID='2Chr.1.5'>Avšak bronzový oltář, který zhotovil Besaleel, syn Urího, syna Chúrova, umístil před Hospodinovým příbytkem a tam se ho Šalomoun se shromážděním dotazoval.</verse>
        <verse osisID='2Chr.1.6'>Šalomoun tam před Hospodinem obětoval na bronzovém oltáři, který byl u stanu setkávání, obětoval na něm tisíc zápalných obětí.</verse>
        <verse osisID='2Chr.1.7'>Té noci se Šalomounovi ukázal Bůh a řekl mu: "Žádej, co ti mám dát."</verse>
        <verse osisID='2Chr.1.8'>Šalomoun Bohu odpověděl: "Ty jsi prokazoval velké milosrdenství mému otci Davidovi a mne jsi po něm ustanovil za krále.</verse>
        <verse osisID='2Chr.1.9'>Nyní, Hospodine Bože, nechť se prokáže spolehlivost tvého slova daného mému otci Davidovi. Ty jsi mě přece ustanovil za krále nad lidem tak početným, jako je prach země.</verse>
        <verse osisID='2Chr.1.10'>Dej mi tedy moudrost a umění, abych dovedl před tímto lidem vycházet a vcházet. Vždyť kdo by mohl soudit tento tvůj lid, jenž je tak četný?"</verse>
        <verse osisID='2Chr.1.11'>Bůh Šalomounovi řekl: "Protože máš na srdci toto a nežádal jsi bohatství, skvosty ani slávu, ani bezživotí těch, kdo tě nenávidí, ba nežádal jsi ani dlouhý věk, ale požádal jsi pro sebe o moudrost a umění, jak soudit můj lid, nad nímž jsem tě ustanovil za krále,</verse>
        <verse osisID='2Chr.1.12'>budou ti dány moudrost a umění, ale dám ti i bohatství, skvosty a slávu, takže se ti nevyrovná žádný z králů, kteří byli před tebou, ani z těch, co přijdou po tobě."</verse>
        <verse osisID='2Chr.1.13'>Od stanu setkávání na posvátném návrší, které je v Gibeónu, přišel Šalomoun do Jeruzaléma a ujal se království nad Izraelem.</verse>
        <verse osisID='2Chr.1.14'>Šalomoun nashromáždil vozy a jezdecké koně; měl tisíc čtyři sta vozů a dvanáct tisíc jezdeckých koní. Rozmístil je ve městech pro vozbu a u sebe v Jeruzalémě.</verse>
        <verse osisID='2Chr.1.15'>Král měl v Jeruzalémě stříbra a zlata jako kamení a cedrů jako planých fíků, jakých roste mnoho v Přímořské nížině.</verse>
        <verse osisID='2Chr.1.16'>Koně, které měl Šalomoun, přicházeli z Egypta. Karavany králových překupníků kupovaly stáda koní za pevnou cenu.</verse>
        <verse osisID='2Chr.1.17'>Při návratu přiváželi z Egypta vůz za šest set šekelů stříbra a koně za sto padesát. Jejich prostřednictvím se tak vyváželi všem králům chetejským a aramejským. [ (II Chronicles 1:18) Šalomoun se rozhodl vybudovat dům Hospodinovu jménu a sobě dům královský. ]</verse>
      </chapter>
      <chapter osisID='2Chr.2'>
        <verse osisID='2Chr.2.1'>Šalomoun stanovil počet sedmdesáti tisíc nosičů břemen, osmdesáti tisíc kameníků v horách a nad nimi tři tisíce šest set dozorců.</verse>
        <verse osisID='2Chr.2.2'>Šalomoun poslal Chúramovi, králi týrskému vzkaz: "Jako jsi jednal s mým otcem Davidem a posílal mu cedry, aby si vybudoval pro sebe dům k bydlení, tak jednej i se mnou.</verse>
        <verse osisID='2Chr.2.3'>Hle, buduji dům jménu Hospodina, svého Boha. Chci mu jej oddělit jako svatý, aby se tam před ním pálilo kadidlo z vonných látek, pravidelně se rovnaly chleby a ráno i večer, též ve dnech odpočinku, o novoluních a při slavnostech Hospodina, našeho Boha, aby se přinášely zápalné oběti za Izraele navěky.</verse>
        <verse osisID='2Chr.2.4'>Dům, který buduji, bude veliký, neboť náš Bůh je větší než všichni bohové.</verse>
        <verse osisID='2Chr.2.5'>Kdo však má tolik síly, aby jemu mohl vybudovat dům? Vždyť jej nemohou pojmout nebesa, ani nebesa nebes. A kdo jsem já, abych mu budoval dům? Leda abych před ním pálil kadidlo.</verse>
        <verse osisID='2Chr.2.6'>Nyní mi pošli odborníka, který by uměl pracovat se zlatem, stříbrem, mědí a železem, s látkou nachovou, karmínovou a purpurově fialovou a uměl by vyřezávat řezby, aby pracoval s odborníky, kteří jsou u mne v Judsku a v Jeruzalémě, které zjednal můj otec David.</verse>
        <verse osisID='2Chr.2.7'>Pošli mi též z Libanónu dřevo cedrové, cypřišové a algumímové. Vím totiž, že tvoji služebníci dovedou kácet libanónské stromy. Moji služebníci tam budou spolu s tvými služebníky</verse>
        <verse osisID='2Chr.2.8'>a připraví mi dosti dřeva, neboť dům, který buduji, má být veliký a obdivuhodný.</verse>
        <verse osisID='2Chr.2.9'>Hle, pro drvoštěpy kácející stromy, pro tvé služebníky, budu dodávat dvacet tisíc kórů drcené pšenice, dvacet tisíc kórů ječmene, dvacet tisíc batů vína a dvacet tisíc batů oleje."</verse>
        <verse osisID='2Chr.2.10'>Chúram, král týrský, poslal Šalomounovi písemnou odpověď: "Protože Hospodin miluje svůj lid, dal mu za krále tebe."</verse>
        <verse osisID='2Chr.2.11'>Chúram řekl dále: "Požehnán buď Hospodin, Bůh Izraele, on učinil nebesa i zemi, on dal králi Davidovi syna moudrého, prozíravého a důvtipného, který vybuduje dům Hospodinu a sobě dům královský.</verse>
        <verse osisID='2Chr.2.12'>Nyní ti tedy posílám důvtipného odborníka Chúrama,</verse>
        <verse osisID='2Chr.2.13'>syna jedné ženy z dcer danských, jehož otec byl Týřan; ten umí pracovat se zlatem a stříbrem, s mědí, železem, kamenem a dřevem, s látkami nachovými, purpurově fialovými, s bělostným plátnem a látkami karmínovými, dovede vyřezávat všelijaké řezby a vše dovedně vyřešit. Ať je mu dovoleno pracovat s tvými odborníky i s odborníky mého pána, tvého otce Davida.</verse>
        <verse osisID='2Chr.2.14'>Nyní ať jen posílá můj pán svým služebníkům, jak řekl, pšenici a ječmen, olej a víno.</verse>
        <verse osisID='2Chr.2.15'>My budeme na Libanónu kácet stromy podle veškeré tvé potřeby a budeme ti je dovážet po moři jako vory do Jafy; odtud si je pak dopravíš do Jeruzaléma."</verse>
        <verse osisID='2Chr.2.16'>Šalomoun po sčítání, které provedl jeho otec David, spočítal všechny muže, kteří pobývali v izraelské zemi jako hosté; bylo jich sto padesát tři tisíce šest set.</verse>
        <verse osisID='2Chr.2.17'>Z nich udělal sedmdesát tisíc nosičů břemen, osmdesát tisíc kameníků v horách a tři tisíce šest set dozorců, aby přidržovali lid k práci.</verse>
      </chapter>
      <chapter osisID='2Chr.3'>
        <verse osisID='2Chr.3.1'>Šalomoun začal budovat v Jeruzalémě Hospodinův dům na hoře Mórija, kde se Hospodin ukázal jeho otci Davidovi, na místě, které připravil David, na humně Ornána Jebúsejského.</verse>
        <verse osisID='2Chr.3.2'>S budováním začal druhého dne druhého měsíce ve čtvrtém roce svého kralování.</verse>
        <verse osisID='2Chr.3.3'>Šalomounem byly stanoveny pro stavbu Božího domu tyto rozměry základů: délka v loktech podle staré míry byla šedesát loket, šířka dvacet loket.</verse>
        <verse osisID='2Chr.3.4'>Předsíň, která byla vpředu po celé šíři domu, byla dlouhá dvacet loket a vysoká sto dvacet loket; uvnitř ji obložili čistým zlatem.</verse>
        <verse osisID='2Chr.3.5'>Velkou síň obložil cypřišovým dřevem a to pokryl výborným zlatem, na němž dal zhotovit palmy a řetízkové ozdoby.</verse>
        <verse osisID='2Chr.3.6'>Pro zvýšení lesku obložil síň drahokamy; zlato bylo zlato parvajimské.</verse>
        <verse osisID='2Chr.3.7'>Zlatem pokryl síň, trámy, prahy, stěny a dveře a do stěn vyryl cheruby.</verse>
        <verse osisID='2Chr.3.8'>Pak udělal síň velesvatyně; vpředu byla po celé šíři domu, dlouhá byla dvacet loket a široká též dvacet loket. Pokryl ji šesti sty talenty výborného zlata.</verse>
        <verse osisID='2Chr.3.9'>Váha hřebů činila padesát šekelů zlata; též vrchní pokojíky pokryl zlatem.</verse>
        <verse osisID='2Chr.3.10'>Pro síň velesvatyně dal umně zhotovit dva cheruby a dal je pozlatit.</verse>
        <verse osisID='2Chr.3.11'>Délka křídel těch cherubů byla celkem dvacet loket; jedno křídlo dlouhé pět loket se dotýkalo stěny síně a druhé křídlo dlouhé pět loket se dotýkalo křídla druhého cheruba.</verse>
        <verse osisID='2Chr.3.12'>Křídlo jednoho cheruba dlouhé pět loket se dotýkalo stěny síně, kdežto druhé křídlo dlouhé pět loket bylo spojeno s křídlem cheruba druhého.</verse>
        <verse osisID='2Chr.3.13'>Roztažená křídla těchto cherubů byla dvacet loket dlouhá; stáli na nohou tváří k síni.</verse>
        <verse osisID='2Chr.3.14'>Zhotovil také oponu z látky pupurově fialové, nachové a karmínové a z bělostného plátna a na ni dal udělat cheruby.</verse>
        <verse osisID='2Chr.3.15'>Před domem udělal dva sloupy vysoké třicet pět loket, hlavice na vrcholu byla vysoká pět loket.</verse>
        <verse osisID='2Chr.3.16'>Zhotovil i řetízkové ozdoby jako pro svatostánek a dal je na hlavice sloupů; udělal též sto granátových jablek a zavěsil je na řetízkové ozdoby.</verse>
        <verse osisID='2Chr.3.17'>Sloupy postavil před chrám, jeden z pravé a druhý z levé strany; pravý pojmenoval Jakín a levý pojmenoval Bóaz.</verse>
      </chapter>
      <chapter osisID='2Chr.4'>
        <verse osisID='2Chr.4.1'>Dále zhotovil bronzový oltář dvacet loket dlouhý, dvacet loket široký a deset loket vysoký.</verse>
        <verse osisID='2Chr.4.2'>Odlil též moře o průměru deseti loket, okrouhlé, pět loket vysoké; dalo se obepnout měřící šňůrou dlouhou třicet loket.</verse>
        <verse osisID='2Chr.4.3'>Pod okrajem je dokola vroubily ozdoby v podobě býků, deset na jeden loket; lemovaly moře dokola. Dvě řady býků byly odlity spolu s mořem.</verse>
        <verse osisID='2Chr.4.4'>Moře spočívalo na dvanácti býcích; tři byli obráceni na sever, tři na západ, tři na jih a tři na východ. Na nich bylo moře položeno a zadky všech byly obráceny dovnitř.</verse>
        <verse osisID='2Chr.4.5'>Bylo na dlaň silné a jeho okraj byl udělán jako okraj poháru nebo rozkvetlé lilie. Pojalo tři tisíce batů.</verse>
        <verse osisID='2Chr.4.6'>Udělal též deset nádrží, pět jich dal napravo, pět nalevo; byly určeny k omývání. Oplachovali v nich to, co patřilo k zápalným obětem. Moře bylo určeno k umývání kněží.</verse>
        <verse osisID='2Chr.4.7'>Udělal též deset zlatých svícnů podle předpisu a dal je do chrámu, pět napravo a pět nalevo.</verse>
        <verse osisID='2Chr.4.8'>Udělal též deset stolů a postavil je do chrámu, pět napravo a pět nalevo; udělal též sto zlatých kropenek.</verse>
        <verse osisID='2Chr.4.9'>Udělal též nádvoří pro kněze a veliký dvůr, též dveře do dvora; jejich křídla obložil bronzem.</verse>
        <verse osisID='2Chr.4.10'>Moře postavil po pravé straně domu k jihovýchodu.</verse>
        <verse osisID='2Chr.4.11'>Chúram udělal též hrnce, lopaty a kropenky. Tak dokončil Chúram práci, kterou dělal králi Šalomounovi pro Boží dům:</verse>
        <verse osisID='2Chr.4.12'>dva sloupy a kulovité hlavice na vrcholu obou sloupů, dvoje mřížování, aby obě kulovité hlavice na vrcholu sloupů přikrývalo;</verse>
        <verse osisID='2Chr.4.13'>čtyři sta granátových jablek k obojímu mřížování, po dvou řadách granátových jablek na jedno mřížování, aby obě kulovité hlavice na sloupech přikrývalo;</verse>
        <verse osisID='2Chr.4.14'>dále udělal stojany a na stojany udělal nádrže,</verse>
        <verse osisID='2Chr.4.15'>jedno moře a pod ně dvanáct býků jako podstavce,</verse>
        <verse osisID='2Chr.4.16'>i hrnce, lopaty, vidlice a všechny příslušné předměty udělal Chúram králi Šalomounovi pro Hospodinův dům; byly z leštěného bronzu.</verse>
        <verse osisID='2Chr.4.17'>Král je dal odlévat v jordánském okrsku mezi Sukótem a Seredou do forem v zemi.</verse>
        <verse osisID='2Chr.4.18'>Šalomoun udělal všech těchto předmětů převeliké množství; na váhu mědi se nehledělo.</verse>
        <verse osisID='2Chr.4.19'>Šalomoun také udělal všechny předměty, které byly pro Boží dům: zlatý oltář a stoly pro předkladné chleby,</verse>
        <verse osisID='2Chr.4.20'>svícny a jejich kahánky potažené lístkovým zlatem, aby hořely před svatostánkem podle předpisu,</verse>
        <verse osisID='2Chr.4.21'>dále květ, kahánky a kleště na knoty ze zlata; bylo to nejlepší zlato;</verse>
        <verse osisID='2Chr.4.22'>též nože, kropenky, číše a pánve potažené lístkovým zlatem. Udělal i vchod do domu; vnitřní dveře do velesvatyně a dveře hlavní lodi chrámové byly ze zlata.</verse>
      </chapter>
      <chapter osisID='2Chr.5'>
        <verse osisID='2Chr.5.1'>Tak byla ukončena všechna práce, kterou vykonal Šalomoun pro Hospodinův dům. Šalomoun tam pak vnesl svaté dary svého otce Davida; stříbrné a zlaté i ostatní předměty uložil mezi poklady Božího domu.</verse>
        <verse osisID='2Chr.5.2'>Tehdy Šalomoun svolal do Jeruzaléma shromáždění izraelských starších, všechny představitele dvanácti pokolení a předáky izraelských rodů, aby vynesli schránu Hospodinovy smlouvy z Města Davidova, totiž ze Sijónu.</verse>
        <verse osisID='2Chr.5.3'>Ke králi se shromáždili všichni izraelští muži ve svátek, to je v sedmém měsíci.</verse>
        <verse osisID='2Chr.5.4'>Když všichni izraelští starší přišli, zvedli lévijci schránu</verse>
        <verse osisID='2Chr.5.5'>a vynesli nahoru schránu a stan setkávání i všechny svaté předměty, které byly ve stanu; to vše vynesli lévijští kněží.</verse>
        <verse osisID='2Chr.5.6'>Král Šalomoun a celá izraelská pospolitost, která se kolem něho před schránou sešla, obětovali tolik bravu a skotu, že nemohl být pro množství spočítán ani sečten.</verse>
        <verse osisID='2Chr.5.7'>Kněží vnesli schránu Hospodinovy smlouvy na její místo do svatostánku domu, do velesvatyně, pod křídla cherubů.</verse>
        <verse osisID='2Chr.5.8'>Cherubové rozprostírali křídla nad místem, kde byla schrána, takže cherubové zakrývali shora schránu i její tyče.</verse>
        <verse osisID='2Chr.5.9'>Tyče však byly tak dlouhé, že jejich konce bylo vidět u schrány před svatostánkem, avšak zvenčí viditelné nebyly; je to tam až dodnes.</verse>
        <verse osisID='2Chr.5.10'>Ve schráně nebylo nic než dvě desky, které tam dal Mojžíš na Chorébu, kde Hospodin uzavřel smlouvu s Izraelci, když vyšli z Egypta.</verse>
        <verse osisID='2Chr.5.11'>Když kněží vycházeli ze svatyně, všichni přítomní kněží se posvětili bez ohledu na svou třídu.</verse>
        <verse osisID='2Chr.5.12'>Všichni lévijší zpěváci, patřící k Asafovi, Hémanovi a Jedútúnovi, se syny a bratry, oblečeni v roucho z bělostného plátna, stáli s cymbály, harfami a citarami na východ od oltáře a s nimi bylo sto dvacet kněží troubících na pozouny.</verse>
        <verse osisID='2Chr.5.13'>Trubači a zpěváci hráli a zpívali zároveň, aby Hospodinova chvála a oslava zněla jednohlasně; když se začalo hrát na pozouny a cymbály a jiné hudební nástroje, chválili Hospodina, protože je dobrý a že jeho milosrdenství je věčné. I naplnil oblak ten dům, dům Hospodinův,</verse>
        <verse osisID='2Chr.5.14'>takže kněží kvůli tomu oblaku nemohli konat službu, neboť Boží dům naplnila Hospodinova sláva.</verse>
      </chapter>
      <chapter osisID='2Chr.6'>
        <verse osisID='2Chr.6.1'>Tehdy Šalomoun řekl: "Hospodin praví, že bude přebývat v mrákotě.</verse>
        <verse osisID='2Chr.6.2'>Vybudoval jsem ti sídlo, kde budeš přebývat, vznešené obydlí, po všechny věky."</verse>
        <verse osisID='2Chr.6.3'>Pak se král obrátil a žehnal celému shromáždění Izraele; celé shromáždění Izraele přitom stálo.</verse>
        <verse osisID='2Chr.6.4'>Řekl: "Požehnán buď Hospodin, Bůh Izraele, který vlastními ústy mluvil k mému otci Davidovi a vlastní rukou naplnil, co řekl:</verse>
        <verse osisID='2Chr.6.5'>»Ode dne, kdy jsem svůj lid vyvedl z egyptské země, nevyvolil jsem v žádném z izraelských kmenů město k vybudování domu, aby tam dlelo mé jméno, ani jsem nevyvolil nikoho, aby byl vévodou nad Izraelem, mým lidem.</verse>
        <verse osisID='2Chr.6.6'>Ale vyvolil jsem Jeruzalém, aby tam dlelo mé jméno, a vyvolil jsem Davida, aby byl nad Izraelem, mým lidem.«</verse>
        <verse osisID='2Chr.6.7'>Můj otec David měl v úmyslu vybudovat dům jménu Hospodina, Boha Izraele.</verse>
        <verse osisID='2Chr.6.8'>Hospodin však mému otci Davidovi řekl: »Máš sice dobrý úmysl vybudovat mému jménu dům,</verse>
        <verse osisID='2Chr.6.9'>avšak ten dům nezbuduješ ty, nýbrž tvůj syn, který vzejde z tvých beder; ten vybuduje dům mému jménu.«</verse>
        <verse osisID='2Chr.6.10'>Hospodin splnil své slovo, které vyřkl. Nastoupil jsem po svém otci Davidovi, dosedl podle Hospodinova slova na izraelský trůn a vybudoval jsem dům jménu Hospodina, Boha Izraele.</verse>
        <verse osisID='2Chr.6.11'>Uložil jsem tam schránu, v níž je Hospodinova smlouva, kterou uzavřel se syny Izraele."</verse>
        <verse osisID='2Chr.6.12'>Pak se Šalomoun v přítomnosti celého shromáždění Izraele postavil před Hospodinův oltář a rozprostřel dlaně.</verse>
        <verse osisID='2Chr.6.13'>Šalomoun totiž udělal bronzový stupeň a dal jej doprostřed nádvoří; byl pět loket dlouhý, pět loket široký a tři lokte vysoký. Postavil se na něj před celým shromážděním Izraele, poklekl na kolena, dlaně rozprostřel k nebi</verse>
        <verse osisID='2Chr.6.14'>a řekl: "Hospodine, Bože Izraele, není Boha tobě podobného na nebi ani na zemi. Ty zachováváš smlouvu a milosrdenství svým služebníkům, kteří chodí před tebou celým srdcem.</verse>
        <verse osisID='2Chr.6.15'>Ty jsi zachoval svému služebníku, mému otci Davidovi, co jsi mu přislíbil. Vlastními ústy jsi přislíbil a vlastní rukou jsi to naplnil, jak je dnes zřejmé.</verse>
        <verse osisID='2Chr.6.16'>Nyní, Hospodine, Bože Izraele, zachovej svému služebníku, mému otci Davidovi, to, co jsi mu přislíbil slovy: »Nebude přede mnou vyhlazen následník z tvého rodu, jenž bude sedět na izraelském trůnu, budou-li ovšem tvoji synové dbát na svou cestu a řídit se mým zákonem, jako ses jím řídil přede mnou ty.«</verse>
        <verse osisID='2Chr.6.17'>Nyní tedy, Hospodine, Bože Izraele, nechť se prokáže spolehlivost tvého slova, které jsi promluvil ke svému služebníku Davidovi.</verse>
        <verse osisID='2Chr.6.18'>Ale může Bůh opravdu sídlit s člověkem na zemi, když nebesa, ba ani nebesa nebes tě nemohou pojmout, natož tento dům, který jsem vybudoval?</verse>
        <verse osisID='2Chr.6.19'>Hospodine, můj Bože, skloň se k modlitbě svého služebníka a k jeho prosbě o smilování a vyslyš lkání a modlitbu, kterou se tvůj služebník před tebou modlí.</verse>
        <verse osisID='2Chr.6.20'>Ať jsou tvé oči upřeny na tento dům ve dne i v noci, na místo, o kterém jsi řekl, že tam dáš spočinout svému jménu. Vyslýchej modlitbu, kterou se tvůj služebník bude modlit obrácen k tomuto místu.</verse>
        <verse osisID='2Chr.6.21'>Vyslýchej prosby svého služebníka i Izraele, svého lidu, které se budou modlit obráceni k tomuto místu, vyslýchej z místa svého přebývání, z nebes, vyslýchej a odpouštěj.</verse>
        <verse osisID='2Chr.6.22'>Jestliže se někdo prohřeší proti svému bližnímu a ten by mu uložil, aby se zaklínal přísahou, a on by tu přísahu složil před tvým oltářem v tomto domě,</verse>
        <verse osisID='2Chr.6.23'>ty sám vyslyš z nebes, zasáhni a rozsuď své služebníky; odplať svévolníkovi, uval na jeho hlavu, čeho se dopustil, a prohlaš spravedlivého za spravedlivého a odměň jej podle jeho spravedlnosti.</verse>
        <verse osisID='2Chr.6.24'>Bude-li poražen Izrael, tvůj lid, od nepřítele pro hřích proti tobě, ale navrátí se, vzdají chválu tvému jménu a budou se před tebou modlit a prosit o smilování v tomto domě,</verse>
        <verse osisID='2Chr.6.25'>vyslyš z nebes a odpusť Izraeli, svému lidu, hřích a uveď je zpět do země, kterou jsi dal jim a jejich otcům.</verse>
        <verse osisID='2Chr.6.26'>Uzavřou-li se nebesa a nebude déšť pro hřích proti tobě, a budou-li se modlit obráceni k tomuto místu a vzdávat chválu tvému jménu a odvrátí se od svých hříchů, protože jsi je pokořil,</verse>
        <verse osisID='2Chr.6.27'>vyslyš z nebes a odpusť svým služebníkům a Izraeli, svému lidu, hřích, vždyť je vyučuješ dobré cestě, po níž by měli chodit, a dej déšť své zemi, kterou jsi dal svému lidu do dědictví.</verse>
        <verse osisID='2Chr.6.28'>Bude-li v zemi hlad, bude-li mor, obilná rez či sněť, kobylky nebo jiná havěť, budou-li ho v zemi jeho bran sužovat nepřátelé či jakákoli rána a jakákoli nemoc,</verse>
        <verse osisID='2Chr.6.29'>vyslyš každou modlitbu, každou prosbu, kterou bude mít kterýkoli člověk ze všeho tvého izraelského lidu, každý, kdo pozná svou ránu a svou bolest a rozprostře své dlaně obrácen k tomuto domu.</verse>
        <verse osisID='2Chr.6.30'>Vyslyš z nebes, ze sídla, kde přebýváš, a odpusť, odplať každému podle všech jeho cest, neboť znáš jeho srdce - vždyť ty sám jediný znáš přece srdce lidských synů -,</verse>
        <verse osisID='2Chr.6.31'>aby se tě báli, aby chodili po tvých cestách po všechny dny, kdy budou žít na půdě, kterou jsi dal našim otcům.</verse>
        <verse osisID='2Chr.6.32'>Také přijde-li cizinec, který není z Izraele, tvého lidu, ze vzdálené země kvůli tvému velikému jménu, tvé mocné ruce a tvé vztažené paži, přijdou-li a budou se modlit obrácení k tomuto domu,</verse>
        <verse osisID='2Chr.6.33'>vyslyš z nebes, ze sídla, kde přebýváš, a učiň vše, oč k tobě ten cizinec bude volat, aby poznaly tvé jméno všechny národy země a bály se tě jako Izrael, tvůj lid, aby poznaly, že se tento dům, který jsem vybudoval, nazývá tvým jménem.</verse>
        <verse osisID='2Chr.6.34'>Vytáhne-li tvůj lid do boje proti nepřátelům po cestě, kterou je pošleš, a budou-li se modlit k tobě směrem k tomuto městu, které jsi vyvolil a k domu, který jsem vybudoval tvému jménu,</verse>
        <verse osisID='2Chr.6.35'>vyslyš z nebes jejich modlitbu a prosbu a zjednej jim právo.</verse>
        <verse osisID='2Chr.6.36'>Zhřeší-li proti tobě, neboť není člověka, který by nehřešil, a ty se na ně rozhněváš a vydáš je nepříteli,aby je zajali a jaté vedli do země vzdálené nebo blízké,</verse>
        <verse osisID='2Chr.6.37'>a oni si to v zemi, do níž byli jako zajatci odvedeni, vezmou k srdci, obrátí se a budou tě v zemi svého zajetí prosit o smilování: »Zhřešili jsme, provinili jsme se, svévolně si vedli«,</verse>
        <verse osisID='2Chr.6.38'>navrátí-li se tedy k tobě celým srdcem a celou duší v zemi svého zajetí, v zemi těch, kdo je odvedli do zajetí, a budou se modlit směrem ke své zemi, kterou jsi dal jejich otcům, k městu, které jsi vyvolil, a k domu, který jsem vybudoval tvému jménu,</verse>
        <verse osisID='2Chr.6.39'>vyslyš z nebes, ze sídla, kde přebýváš, jejich modlitbu a prosby a zjednej jim právo; odpusť svému lidu, čím proti tobě zhřešili.</verse>
        <verse osisID='2Chr.6.40'>Nyní, můj Bože, nechť jsou prosím tvé oči otevřené a uši ochotné slyšet modlitbu na tomto místě.</verse>
        <verse osisID='2Chr.6.41'>Nyní tedy povstaň, Hospodine Bože, k místu svého odpočinku, ty sám i schrána tvé moci. Tvoji kněží ať obléknou spásu, Hospodine Bože, ať se tvoji věrní radují z dobrých věcí.</verse>
        <verse osisID='2Chr.6.42'>Hospodine Bože, neodmítej pomazaného svého, pamatuj na milosrdenství prokazované svému služebníku Davidovi."</verse>
      </chapter>
      <chapter osisID='2Chr.7'>
        <verse osisID='2Chr.7.1'>Když Šalomoun dokončil svou modlitbu, sestoupil z nebe oheň a pohltil zápalnou oběť i díly obětního hodu a dům naplnila Hospodinova sláva.</verse>
        <verse osisID='2Chr.7.2'>Kněží nemohli do Hospodinova domu vstoupit, neboť Hospodinova sláva naplnila Hospodinův dům.</verse>
        <verse osisID='2Chr.7.3'>A všichni Izraelci viděli sestupující oheň i Hospodinovu slávu nad domem, klesli na dlažbu tváří k zemi, klaněli se a vzdávali chválu Hospodinu, protože je dobrý a že jeho milosrdenství je věčné.</verse>
        <verse osisID='2Chr.7.4'>A král i všechen lid slavili před Hospodinem obětní hod.</verse>
        <verse osisID='2Chr.7.5'>Král Šalomoun obětoval k obětnímu hodu dvacet dva tisíce kusů skotu a sto dvacet tisíc kusů bravu. Tak zasvětil král s veškerým lidem Boží dům.</verse>
        <verse osisID='2Chr.7.6'>Kněží stáli na svých místech, též lévijci s hudebními nástroji k oslavě Hospodina; ty dal zhotovit král David, aby jimi vzdávali Hospodinu chválu, protože jeho milosrdenství je věčné. Chválili Hospodina, jak je pověřil David. Kněží naproti nim troubili a celý Izrael stál.</verse>
        <verse osisID='2Chr.7.7'>Šalomoun posvětil střed nádvoří, které je před Hospodinovým domem, neboť tam přinesl zápalné oběti a tučné díly pokojných obětí, protože bronzový oltář, který dal Šalomoun zhotovit, nemohl pojmout zápalnou a přídavnou oběť a tučné díly.</verse>
        <verse osisID='2Chr.7.8'>V onen čas slavil Šalomoun a s ním celý Izrael slavnost po sedm dní, převeliké shromáždění od cesty do Chamátu až k Egyptskému potoku.</verse>
        <verse osisID='2Chr.7.9'>Osmého dne konali slavnostní shromáždění; zasvěcení oltáře slavili sedm dní, též slavnost trvala sedm dní.</verse>
        <verse osisID='2Chr.7.10'>Dvacátého třetího dne sedmého měsíce lid propustil; šli do svých stanů radostně a s dobrou myslí pro to, co dobrého učinil Hospodin Davidovi a Šalomounovi i Izraeli, svému lidu.</verse>
        <verse osisID='2Chr.7.11'>Tak dokončil Šalomoun zdárně dům Hospodinův i dům královský a všechno, co si předsevzal udělat v domě Hospodinově i ve svém domě.</verse>
        <verse osisID='2Chr.7.12'>Tu se v noci ukázal Šalomounovi Hospodin a řekl mu: "Vyslyšel jsem tvou modlitbu a vyvolil jsem si toto místo za dům pro oběti.</verse>
        <verse osisID='2Chr.7.13'>Uzavřu-li nebesa, takže nebude deště, přikážu-li kobylkám, aby hubily zemi, pošlu-li na svůj lid mor,</verse>
        <verse osisID='2Chr.7.14'>a můj lid, který se nazývá mým jménem, se pokoří a bude se modlit a vyhledávat mě a odvrátí se od svých zlých cest, tehdy je vyslyším z nebes, odpustím jim jejich hřích a uzdravím jejich zemi.</verse>
        <verse osisID='2Chr.7.15'>Mé oči budou otevřené a mé uši ochotné slyšel modlitbu na tomto místě.</verse>
        <verse osisID='2Chr.7.16'>Nyní jsem tento dům vyvolil a oddělil jako svatý, aby tam navěky dlelo mé jméno; mé oči a mé srdce tam budou po všechny dny.</verse>
        <verse osisID='2Chr.7.17'>A co se tebe týče, budeš-li chodit přede mnou, jako chodil tvůj otec David, jednat podle všeho, co jsem ti přikázal, a dodržovat má nařízení a práva,</verse>
        <verse osisID='2Chr.7.18'>upevním trůn tvého kralování podle smlouvy uzavřené s tvým otcem Davidem, že z tvého rodu nebude vyhlazen vládce Izraele.</verse>
        <verse osisID='2Chr.7.19'>Jestliže se však odvrátíte a opustíte má nařízení a má přikázání, která jsem vám vydal, a půjdete sloužit jiným bohům a klanět se jim,</verse>
        <verse osisID='2Chr.7.20'>vytrhnu vás ze své země, kterou jsem vám dal, a zavrhnu od své tváře tento dům, který jsem oddělil jako svatý pro své jméno, a vydám jej za pořekadlo a předmět výsměchu mezi všemi národy.</verse>
        <verse osisID='2Chr.7.21'>Nad tímto domem, který byl nejvyšší ze všech, ustrne každý kolemjdoucí a řekne: »Proč Hospodin takto naložil s touto zemí a s tímto domem?«</verse>
        <verse osisID='2Chr.7.22'>A bude se odpovídat: »Protože opustili Hospodina, Boha svých otců, který je vyvedl z egyptské země, a chytili se jiných bohů, klaněli se jim a sloužili jim. Proto na ně uvedl všechno toto zlo.«"</verse>
      </chapter>
      <chapter osisID='2Chr.8'>
        <verse osisID='2Chr.8.1'>Po uplynutí dvaceti let, během nichž Šalomoun stavěl dům Hospodinův i dům svůj,</verse>
        <verse osisID='2Chr.8.2'>vystavěl i města, která mu dal Chúram, a usadil tam Izraelce.</verse>
        <verse osisID='2Chr.8.3'>Pak táhl Šalomoun do Chamát-sóby a zmocnil se jí.</verse>
        <verse osisID='2Chr.8.4'>Vybudoval též Tadmór v poušti a všechna města skladů v Chamátu.</verse>
        <verse osisID='2Chr.8.5'>Pak vybudoval Bét-chorón Horní a Bét-chorón Dolní, opevněná města s hradbami, vraty a závorami,</verse>
        <verse osisID='2Chr.8.6'>i Baalat a všechna města pro sklady. Ta patřila Šalomounovi, též všechna města pro vozbu a města pro koně a vše, co Šalomoun s tak velkým zaujetím budoval v Jeruzalémě i na Libanónu a v celé zemi, v níž vládl.</verse>
        <verse osisID='2Chr.8.7'>Všechen lid, který zbyl z Chetejců, Emorejců, Perizejců, Chivejců a Jebúsejců, kteří nebyli z Izraele,</verse>
        <verse osisID='2Chr.8.8'>totiž z jejich synů ty, kteří po nich v zemi zbyli, které Izraelci zcela nevyhubili, podrobil Šalomoun nuceným pracím, a tak je tomu až dodnes.</verse>
        <verse osisID='2Chr.8.9'>Z Izraelců však Šalomoun neudělal otroky na svém díle; ti byli bojovníky a veliteli jeho osádek, veliteli jeho vozby a jízdy.</verse>
        <verse osisID='2Chr.8.10'>Správců představených nad pracemi pro krále Šalomouna bylo dvě stě padesát, ti panovali nad lidem.</verse>
        <verse osisID='2Chr.8.11'>Faraónovu dceru vyvedl Šalomoun z Města Davidova do domu, který jí vystavěl. Řekl si totiž: "Moje žena nemůže bydlet v domě Davida, krále izraelského, neboť místa, kam vstoupila Hospodinova schrána, jsou svatá."</verse>
        <verse osisID='2Chr.8.12'>Tehdy začal Šalomoun obětovat Hospodinu zápalné oběti na Hospodinově oltáři, který vybudoval před chrámovou předsíní,</verse>
        <verse osisID='2Chr.8.13'>podle každodenního pořádku, podle Mojžíšova příkazu pro přinášení obětí ve dnech odpočinku, o novoluních a při slavnostech, třikrát za rok, ve svátek nekvašených chlebů, ve svátek týdnů a ve svátek stánků.</verse>
        <verse osisID='2Chr.8.14'>Podle rozhodnutí svého otce Davida postavil kněze k službě podle jejich tříd a lévijce k jejich povinnostem, aby chválili Boha a konali před kněžími službu podle každodenního pořádku, též vrátné roztřídil do oddílů k jednotlivým branám ve smyslu příkazu Davida, muže Božího.</verse>
        <verse osisID='2Chr.8.15'>Co se týká kněží a lévijců, neuchýlili se od králova příkazu v žádné věci, ani ve správě pokladů.</verse>
        <verse osisID='2Chr.8.16'>Tak bylo dohotoveno celé Šalomounovo dílo, ode dne, kdy byly položeny základy domu Hospodinova, až do jeho dokončení, kdy byl Hospodinův dům dostavěn.</verse>
        <verse osisID='2Chr.8.17'>Tehdy táhl Šalomoun do Esjón-geberu a k Elótu při mořském pobřeží v edómské zemi.</verse>
        <verse osisID='2Chr.8.18'>Chúram mu poslal po svých služebnících lodě a služebníky znalé moře. Dopluli se Šalomounovými služebníky až do Ofíru a přivezli odtamtud králi Šalomounovi čtyři sta padesát talentů zlata.</verse>
      </chapter>
      <chapter osisID='2Chr.9'>
        <verse osisID='2Chr.9.1'>I královna ze Sáby uslyšela zprávu o Šalomounovi a přijela do Jeruzaléma vyzkoušet ho hádankami. Přijela s velmi okázalým doprovodem, s velbloudy nesoucími balzámy, velké množství zlata a drahokamy. Přišla k Šalomounovi a mluvila s ním o všem, co měla na srdci.</verse>
        <verse osisID='2Chr.9.2'>Šalomoun jí zodpověděl všechny její otázky; ani jedna otázka nebyla pro Šalomouna tak tajemná, že by ji nezodpověděl.</verse>
        <verse osisID='2Chr.9.3'>Když královna ze Sáby viděla Šalomounovu moudrost a dům, který vybudoval,</verse>
        <verse osisID='2Chr.9.4'>i jídlo na jeho stole, zasedání jeho hodnostářů, pohotovost jeho služebnictva a jejich oděvy, jeho číšníky a jejich oděvy, i jeho vyvýšenou chodbu, kudy vcházel do Hospodinova domu, zůstala bez dechu.</verse>
        <verse osisID='2Chr.9.5'>Řekla králi: "Co jsem slyšela ve své zemi o tvém podnikání i o tvé moudrosti, je pravda.</verse>
        <verse osisID='2Chr.9.6'>Nevěřila jsem těm slovům, dokud jsem nepřišla a nespatřila to na vlastní oči. A to mi nebyla sdělena ani polovina z množství tvé moudrosti. Překonal jsi pověst, kterou jsem slyšela.</verse>
        <verse osisID='2Chr.9.7'>Blaze tvým mužům, blaze těmto tvým služebníkům, kteří jsou ustavičně v tvých službách a naslouchají tvé moudrosti.</verse>
        <verse osisID='2Chr.9.8'>Požehnán buď Hospodin, tvůj Bůh, který si tě oblíbil a dosadil tě na svůj trůn, abys byl králem před Hospodinem, svým Bohem. Protože si tvůj Bůh zamiloval Izraele, aby trval navěky, ustanovil tě nad ním králem, abys zjednával právo a spravedlnost."</verse>
        <verse osisID='2Chr.9.9'>Pak dala králi sto dvacet talentů zlata, velmi mnoho balzámů a drahokamy. Už nikdy tu nebyl takový balzám, jaký dala královna ze Sáby králi Šalomounovi.</verse>
        <verse osisID='2Chr.9.10'>Také služebníci Chúramovi a služebníci Šalomounovi, kteří dopravovali zlato z Ofíru, přivezli algumímové dřevo a drahokamy.</verse>
        <verse osisID='2Chr.9.11'>Z algumímového dřeva dal král udělat ochozy pro dům Hospodinův i pro dům královský, i citary a harfy pro zpěváky. Nic takového nikdo v zemi judské předtím nespatřil.</verse>
        <verse osisID='2Chr.9.12'>Král Šalomoun splnil královně ze Sáby každé přání, jež vyslovila; dal jí víc, než co ona přivezla králi. Pak se odebrala i se svými služebníky do své země.</verse>
        <verse osisID='2Chr.9.13'>Váha zlata, které bylo přiváženo Šalomounovi za jeden rok, činila šest set šedesát šest talentů</verse>
        <verse osisID='2Chr.9.14'>mimo zlato, jež přinášeli kupci a obchodníci; i všichni arabští králové a místodržitelé země přinášeli Šalomounovi zlato a stříbro.</verse>
        <verse osisID='2Chr.9.15'>Král Šalomoun dal udělat dvě stě pavéz z tepaného zlata; na jednu pavézu vynaložil šest set šekelů tepaného zlata.</verse>
        <verse osisID='2Chr.9.16'>Dále dal udělat tři sta štítů z tepaného zlata; na jeden štít vynaložil tři sta šekelů zlata. Král je pak dal uložit do domu Libanónského lesa.</verse>
        <verse osisID='2Chr.9.17'>Král dal také udělat veliký trůn ze slonoviny a obložil jej čistým zlatem.</verse>
        <verse osisID='2Chr.9.18'>Trůn měl šest stupňů a podnoží ze zlata, spojené s trůnem. Po obou stranách sedadla byla u trůnu opěradla a vedle opěradel stáli dva lvi.</verse>
        <verse osisID='2Chr.9.19'>Na šesti stupních tam stálo z obou stran dvanáct lvů. Nic takového nebylo zhotoveno v žádném království.</verse>
        <verse osisID='2Chr.9.20'>Všechny nádoby, z kterých král Šalomoun pil, byly zlaté a všechny předměty domu Libanónského lesa byly potaženy lístkovým zlatem; nic nebylo ze stříbra; to v Šalomounově době nemělo cenu.</verse>
        <verse osisID='2Chr.9.21'>Král měl lodě, plující do zámoří s Chúramovými služebníky. Zámořské lodě přijížděly jednou za tři roky a přivážely zlato a stříbro, slonovinu, opice a pávy.</verse>
        <verse osisID='2Chr.9.22'>Král Šalomoun tak převýšil všechny krále země bohatstvím i moudrostí.</verse>
        <verse osisID='2Chr.9.23'>Všichni králové země vyhledávali Šalomouna, aby slyšeli jeho moudrost, kterou mu Bůh vložil do srdce.</verse>
        <verse osisID='2Chr.9.24'>Každý přinášel svůj dar: předměty stříbrné a zlaté, pláště, zbroj, balzámy, koně, mezky, a to rok co rok.</verse>
        <verse osisID='2Chr.9.25'>Šalomoun měl také ustájeno čtyři tisíce koní k vozům a dvanáct tisíc jezdeckých koní. Rozmístil je ve městech pro vozbu a u sebe v Jeruzalémě.</verse>
        <verse osisID='2Chr.9.26'>Tak se stal vladařem nad všemi králi od Řeky až k zemi pelištejské a až k hranicím Egypta.</verse>
        <verse osisID='2Chr.9.27'>Král měl v Jeruzalémě stříbra jako kamení a cedrů jako planých fíků, jakých roste mnoho v Přímořské nížině.</verse>
        <verse osisID='2Chr.9.28'>Šalomounovi přiváděli koně z Egypta i z ostatních zemí.</verse>
        <verse osisID='2Chr.9.29'>O ostatních příbězích Šalomounových, prvních i posledních, se píše, jak známo, v příbězích proroka Nátana, v proroctví Achijáše Šíloského a v prorockých viděních vidoucího Jeeda proti Jarobeámovi, synu Nebatovu.</verse>
        <verse osisID='2Chr.9.30'>Šalomoun kraloval v Jeruzalémě nad celým Izraelem čtyřicet let.</verse>
        <verse osisID='2Chr.9.31'>I ulehl Šalomoun ke svým otcům a pohřbili ho v městě jeho otce Davida. Po něm se stal králem jeho syn Rechabeám.</verse>
      </chapter>
      <chapter osisID='2Chr.10'>
        <verse osisID='2Chr.10.1'>Rechabeám se odebral do Šekemu. Do Šekemu totiž přišel celý Izrael, aby ho ustanovil králem.</verse>
        <verse osisID='2Chr.10.2'>Jarobeám, syn Nebatův, se o tom doslechl v Egyptě, kam uprchl před králem Šalomounem, a vrátil se z Egypta.</verse>
        <verse osisID='2Chr.10.3'>Poslali pro něj a povolali ho zpět. Jarobeám přišel s celým Izraelem a promluvili k Rechabeámovi:</verse>
        <verse osisID='2Chr.10.4'>"Tvůj otec nás sevřel tvrdým jhem. Ulehči nám nyní tvrdou službu svého otce a těžké jho, které na nás vložil, a my ti budeme sloužit."</verse>
        <verse osisID='2Chr.10.5'>Rechabeám jim řekl: "Po třech dnech se opět ke mně vraťte." A lid se rozešel.</verse>
        <verse osisID='2Chr.10.6'>Král Rechabeám se radil se starci, kteří byli v službách jeho otce Šalomouna, dokud ještě žil. Ptal se: "Jak vy radíte? Co mám tomuto lidu odpovědět?"</verse>
        <verse osisID='2Chr.10.7'>Promluvili k němu takto: "Jestliže budeš k tomuto lidu dobrý a přívětivý, jestliže jim dáš laskavou odpověď, budou po všechny dny tvými služebníky."</verse>
        <verse osisID='2Chr.10.8'>On však nedbal rady starců, kterou mu dávali, a radil se s mladíky, kteří s ním vyrostli a teď byli v jeho službách.</verse>
        <verse osisID='2Chr.10.9'>Těch se zeptal: "Co radíte vy? Jak máme odpovědět tomuto lidu, který mi řekl: »Ulehči nám jho, které na nás vložil tvůj otec«?"</verse>
        <verse osisID='2Chr.10.10'>Mladíci, kteří s ním vyrostli, k němu promluvili takto: "Toto řekni lidu, který k tobě promluvil slovy: »Tvůj otec nás obtížil jhem, ty však nám je ulehči.« Promluv k nim takto: »Můj malík je tlustší než bedra mého otce.</verse>
        <verse osisID='2Chr.10.11'>Tak tedy můj otec na vás vložil těžké jho? Já k vašemu jhu ještě přidám. Můj otec vás trestal biči, já však vás budu trestat důtkami.«"</verse>
        <verse osisID='2Chr.10.12'>Třetího dne přišel Jarobeám a všechen lid k Rechabeámovi, jak král nařídil: "Třetího dne se ke mně navraťte."</verse>
        <verse osisID='2Chr.10.13'>Král lidu odpověděl tvrdě, král Rechabeám nedbal rady starců.</verse>
        <verse osisID='2Chr.10.14'>Promluvil k nim podle rady mladíků: "Obtížím vás jhem a ještě k němu přidám. Můj otec vás trestal biči, já však vás budu trestat důtkami!"</verse>
        <verse osisID='2Chr.10.15'>Král lid nevyslyšel, neboť to bylo řízení Boží. Hospodin tak splnil slovo, které ohlásil Jarobeámovi, synu Nebatovu, skrze Achijáše Šíloského.</verse>
        <verse osisID='2Chr.10.16'>Když celý Izrael uviděl, že je král nevyslyšel, dal lid králi tuto odpověď: "Jaký podíl máme v Davidovi? Nemáme dědictví v synu Jišajovu. Každý ke svým stanům, Izraeli! Nyní pohleď na svůj dům, Davide!" A celý Izrael se rozešel ke svým stanům.</verse>
        <verse osisID='2Chr.10.17'>Proto Rechabeám kraloval pouze na Izraelci usedlými v judských městech.</verse>
        <verse osisID='2Chr.10.18'>Král Rechabeám vyslal Hadoráma, který byl nad nucenými pracemi, ale Izraelci ho ukamenovali k smrti. Král Rechabeám byl nucen skočit do vozu a utéci do Jeruzaléma.</verse>
        <verse osisID='2Chr.10.19'>Tak se vzbouřil Izrael proti domu Davidovu, a to trvá dodnes.</verse>
      </chapter>
      <chapter osisID='2Chr.11'>
        <verse osisID='2Chr.11.1'>Když přišel Rechabeám do Jeruzaléma, shromáždil dům Judův a Benjamínův, sto osmdesát tisíc vybraných bojovníků, aby bojovali s Izraelem a vrátili království Rechabeámovi.</verse>
        <verse osisID='2Chr.11.2'>I stalo se slovo Hospodinovo k Šemajášovi, muži Božímu:</verse>
        <verse osisID='2Chr.11.3'>"Řekni judskému králi Rechabeámovi, synu Šalomounovu, a celému Izraeli na území Judy a Benjamína:</verse>
        <verse osisID='2Chr.11.4'>Toto praví Hospodin: Netáhněte a nebojujte proti svým bratřím. Každý ať se vrátí do svého domu, neboť se to stalo z mé vůle." Uposlechli tedy Hospodinových slov a vrátili se z výpravy proti Jarobeámovi zpět.</verse>
        <verse osisID='2Chr.11.5'>Rechabeám se usídlil v Jeruzalémě a vystavěl v Judsku opevněná města.</verse>
        <verse osisID='2Chr.11.6'>Vystavěl Betlém, Étam a Tekóu,</verse>
        <verse osisID='2Chr.11.7'>Bét-súr, Sóko a Adulám,</verse>
        <verse osisID='2Chr.11.8'>Gat, Maréšu a Zíf,</verse>
        <verse osisID='2Chr.11.9'>Adórajim, Lakíš a Azéku,</verse>
        <verse osisID='2Chr.11.10'>Soreu, Ajalón a Chebrón; to jsou opevněná města v Judovi a Benjamínovi.</verse>
        <verse osisID='2Chr.11.11'>Zesílil pevnosti, dal jim vévody i zásoby potravy, oleje a vína</verse>
        <verse osisID='2Chr.11.12'>a do každého jednotlivého města pavézy a oštěpy. Nesmírně je posílil. Patřil mu Juda a Benjamín.</verse>
        <verse osisID='2Chr.11.13'>Kněží a lévijci z celého Izraele ze všech území se k němu přidali.</verse>
        <verse osisID='2Chr.11.14'>Lévijci opustili své pastviny i své državy a odešli do Judska a do Jeruzaléma, protože je Jarobeám se svými syny vyloučil, aby nesloužili Hospodinu jako kněží.</verse>
        <verse osisID='2Chr.11.15'>Sám si ustanovil kněze pro posvátná návrší, pro běsy a pro býčky, které udělal.</verse>
        <verse osisID='2Chr.11.16'>Za lévijci pak odcházeli ze všech izraelských kmenů ti, kteří si předsevzali hledat Hospodina, Boha Izraele. Přicházeli do Jeruzaléma obětovat Hospodinu, Bohu svých otců.</verse>
        <verse osisID='2Chr.11.17'>Posilovali judské království a po tři léta dodávali odvahu Rechabeámovi, synu Šalomounovu. Po tři léta totiž chodili cestou Davida a Šalomouna.</verse>
        <verse osisID='2Chr.11.18'>Rechabeám si vzal za ženu Machalatu, dceru Jerímóta, syna Davidova, a Abíhajilu, dceru Elíaba, syna Jišajova.</verse>
        <verse osisID='2Chr.11.19'>Porodila mu syny: Jeúše, Šemarjáše a Zahama.</verse>
        <verse osisID='2Chr.11.20'>Po ní si vzal Maaku, dceru Abšalómovu. Ta mu porodila Abijáše, Ataje, Zízu a Šelomíta.</verse>
        <verse osisID='2Chr.11.21'>Nade všechny své ženy a ženiny miloval Rechabeám Maaku, dceru Abšalómovu. Měl osmnáct žen a šedesát ženin a zplodil dvacet osm synů a šedesát dcer.</verse>
        <verse osisID='2Chr.11.22'>Do čela postavil Rechabeám Abijáše, syna Maaky, jako vévodu mezi jeho bratry, neboť ho chtěl dosadit za krále.</verse>
        <verse osisID='2Chr.11.23'>Ostatní své syny po úvaze rozdělil do všech území Judy a Benjamína po všech opevněných městech a bohatě je zaopatřil. Vyžádal jim množství žen.</verse>
      </chapter>
      <chapter osisID='2Chr.12'>
        <verse osisID='2Chr.12.1'>Když se Rechabeámo království upevnilo a utvrdilo, opustil Hospodinův zákon a celý Izrael s ním.</verse>
        <verse osisID='2Chr.12.2'>V pátém roce vlády krále Rechabeáma vytáhl Šíšak, král egyptský, proti Jeruzalému, protože se zpronevěřili Hospodinu,</verse>
        <verse osisID='2Chr.12.3'>s tisícem a dvěma sty vozů a se šedesáti tisíci jezdců. Lid, který s ním přišel z Egypta, Lúbijce, Sukejce a Kúšijce, nebylo možno spočítat.</verse>
        <verse osisID='2Chr.12.4'>Dobyl opevněná města, která byla v Judsku, a přitáhl až k Jeruzalému.</verse>
        <verse osisID='2Chr.12.5'>Tu přišel prorok Šemajáš k Rechabeámovi a judským velitelům, kteří se před Šíšakem stáhli do Jeruzaléma. Řekl jim: "Toto praví Hospodin: »Vy jste opustili mne a já teď opouštím vás a ponechám vás v moci Šíšakově.«"</verse>
        <verse osisID='2Chr.12.6'>Izraelští velitelé i král se pokořili a řekli: "Hospodin je spravedlivý."</verse>
        <verse osisID='2Chr.12.7'>Když Hospodin viděl, že se pokořili, stalo se slovo Hospodinovo k Šemajášovi: "Pokořili se, neuvedu na ně zkázu, ale dám jim brzy možnost úniku; mé rozhořčení na Jeruzalém nebude vylito skrze Šíšaka.</verse>
        <verse osisID='2Chr.12.8'>Stanou se však jeho otroky, aby poznali, co znamená sloužit mně a co otročit královstvím zemí."</verse>
        <verse osisID='2Chr.12.9'>Šíšak, král egyptský, vytáhl proti Jeruzalému a pobral poklady domu Hospodinova i poklady domu královského; pobral všechno. Pobral i zlaté štíty, které pořídil Šalomoun.</verse>
        <verse osisID='2Chr.12.10'>Místo nich pořídil král Rechabeám štíty bronzové a svěřil je velitelům běžců, kteří střežili vchod do královského domu.</verse>
        <verse osisID='2Chr.12.11'>Kdykoli král vcházel do Hospodinova domu, přicházeli běžci a přinášeli je a zase je odnášeli do místnosti pro běžce.</verse>
        <verse osisID='2Chr.12.12'>Že se tak pokořil, Hospodinův hněv se od něho odvrátil a nezničil ho úplně, neboť i v Judsku bylo leccos dobrého.</verse>
        <verse osisID='2Chr.12.13'>Král Rechabeám pevně vládl v Jeruzalémě. Bylo mu jedenačtyřicet let, když začal kralovat, a kraloval sedmnáct let v Jeruzalémě, v městě, které Hospodin vyvolil ze všech izraelských kmenů, aby tam spočinulo jeho jméno. Jeho matka se jmenovala Naama; byla to Amónka.</verse>
        <verse osisID='2Chr.12.14'>Dopouštěl se toho, co je zlé, neboť se nedotazoval Hospodina upřímným srdcem.</verse>
        <verse osisID='2Chr.12.15'>O příbězích Rechabeámových, prvních i posledních se píše, jak známo, v příbězích proroka Šemajáše a vidoucího Ida, kde se uvádí rodokmen. Mezi Rechabeámem a Jarobeámem byly po všechna ta léta války.</verse>
        <verse osisID='2Chr.12.16'>I ulehl Rechabeám ke svým otcům a byl pohřben v Městě Davidově. Po něm se stal králem jeho syn Abijáš.</verse>
      </chapter>
      <chapter osisID='2Chr.13'>
        <verse osisID='2Chr.13.1'>V osmnáctém roce vlády krále Jarobeáma se stal králem nad Judou Abijáš.</verse>
        <verse osisID='2Chr.13.2'>Kraloval v Jeruzalémě tři léta. Jeho matka se jmenovala Míkaja; byla to dcera Uríelova z Gibeje. Válka mezi Abijášem a Jarobeámem trvala dál.</verse>
        <verse osisID='2Chr.13.3'>Abijáš vypravil do boje vojsko, válečné bohatýry, čtyři sta tisíc vybraných mužů. Jarobeám seřadil do boje proti němu osm set tisíc vybraných mužů, udatných bohatýrů.</verse>
        <verse osisID='2Chr.13.4'>Abijáš stál na hoře Semarajimu, která je v Efrajimském pohoří, a odtud volal: "Slyšte mě, Jarobeáme i celý Izraeli!</verse>
        <verse osisID='2Chr.13.5'>Což nevíte, že Hospodin, Bůh Izrale, dal navěky království nad Izraelem Davidovi? Jemu a jeho synům je potvrdil smlouvou soli.</verse>
        <verse osisID='2Chr.13.6'>Avšak Jarobeám, syn Nebatův, služebník Šalomouna, syna Davidova, povstal a vzbouřil se proti svému pánu.</verse>
        <verse osisID='2Chr.13.7'>Shromáždili se k němu muži bohaprázdní a ničemové a rozhodně se postavili proti Šalomounovu synovi Rechabeámovi. Rechabeám byl mladý a zbabělý a nedokázal jim čelit.</verse>
        <verse osisID='2Chr.13.8'>A teď si říkáte, že chcete čelit Hospodinovu království, jež je v rukou synů Davidových? Je vás ohromné množství a máte při sobě zlaté býčky, které vám udělal Jarobeám jako bohy.</verse>
        <verse osisID='2Chr.13.9'>Ale což jste nevyhnali Hospodinovy kněze Áronovce a lévijce? Nenadělali jste si kněží jako národy jiných zemí? Kdokoli přišel, mohl být za mladého býčka a sedm beranů pověřen, aby byl knězem neboha.</verse>
        <verse osisID='2Chr.13.10'>Naším Bohem je Hospodin; my jsme ho neopustili. Kněží, synové Áronovi, i lévijci řádně slouží Hospodinu.</verse>
        <verse osisID='2Chr.13.11'>Ráno co ráno a večer co večer obracejí zápalné oběti v obětní dým, pálí vonná koření, rovnají chléb na stůl z čistého zlata, starají se o zlatý svícen a jeho kahánky, aby hořely večer co večer. My držíme stráž před Hospodinem, naším Bohem. Vy jste ho však opustili.</verse>
        <verse osisID='2Chr.13.12'>Hle, nám je v čele Bůh. Jeho kněží hlaholí zvučnými trubkami proti vám. Izraelci, nebojujte proti Hospodinu, Bohu svých otců, neboť nebudete mít zdar!"</verse>
        <verse osisID='2Chr.13.13'>Jarobeám provedl se zálohou obchvat a přitáhl na ně zezadu. Tak byli před Judou a záloha vzadu za ním.</verse>
        <verse osisID='2Chr.13.14'>Když se Judejci rozhlédli, viděli, že je čeká boj vpředu i vzadu. Úpěnlivě volali k Hospodinu a kněží troubili na trubky.</verse>
        <verse osisID='2Chr.13.15'>Pak judští muži spustili válečný pokřik. Za pokřiku judských mužů porazil Bůh Jarobeáma a celý Izrael před Abijášem a Judou.</verse>
        <verse osisID='2Chr.13.16'>Izraelci se před Judou dali na útěk; Bůh jim je vydal do rukou.</verse>
        <verse osisID='2Chr.13.17'>Abijáš a jeho lid jim způsobili velikou porážku, takže z Izraele padlo a bylo skoleno pět set tisíc vybraných mužů.</verse>
        <verse osisID='2Chr.13.18'>V té době byli Izraelci pokořeni a Judejci se vzmohli, neboť se opírali o Hospodina, Boha svých otců.</verse>
        <verse osisID='2Chr.13.19'>Abijáš pronásledoval Jarobeáma a dobyl na něm města Bét-el s vesnicemi, Ješánu s vesnicemi a Efrón s vesnicemi.</verse>
        <verse osisID='2Chr.13.20'>Za dnů Abijášových se moc Jarobeámova už nepozvedla. Hospodin jej porazil, takže zemřel.</verse>
        <verse osisID='2Chr.13.21'>Ale Abijáš vládl pevně. Pojal čtrnáct žen a zplodil dvaadvacet synů a šestnáct dcer.</verse>
        <verse osisID='2Chr.13.22'>O ostatních příbězích Abijášových, o jeho činech i slovech se píše ve výkladu proroka Ida. [ (II Chronicles 13:23) I ulehl Abijáš ke svým otcům a pohřbili ho v Městě Davidově. Po něm se stal králem jeho syn Ása. Za jeho dnů žila země v míru deset let. ]</verse>
      </chapter>
      <chapter osisID='2Chr.14'>
        <verse osisID='2Chr.14.1'>Ása činil to, co bylo dobré a správné v očích Hospodina, jeho Boha.</verse>
        <verse osisID='2Chr.14.2'>Odstranil cizí oltáře a posvátná návrší, roztříštil posvátné sloupy a pokácel posvátné kůly.</verse>
        <verse osisID='2Chr.14.3'>Judovi poručil, aby se dotazoval Hospodina, Boha svých otců, a plnil zákon a přikázání.</verse>
        <verse osisID='2Chr.14.4'>Ze všech judských měst odstranil posvátná návrší a kadidlové oltáříky. Za něho žilo království v míru.</verse>
        <verse osisID='2Chr.14.5'>V Judsku stavěl opevněná města, neboť země žila v míru. Žádná válka se v těch letech proti němu nevedla. Hospodin mu dopřál klidu.</verse>
        <verse osisID='2Chr.14.6'>Ása řekl Judovi: "Vystavějme tato města, obežeňme je hradbami s věžemi, vraty a závorami, dokud je naše země v klidu. Dotazovali jsme se Hospodina, našeho Boha, dotazovali jsme se ho a on nám dopřál klid na všech stranách." Stavěli tedy a dařilo se jim to.</verse>
        <verse osisID='2Chr.14.7'>Ása měl vojsko, tři sta tisíc mužů z Judy, nosících pavézy a oštěpy, dvě stě osmdesát tisíc z Benjamína, kteří nosili štíty a stříleli z luku. Všichni byli udatní bohatýři.</verse>
        <verse osisID='2Chr.14.8'>Proti nim vytáhl Kúšijec Zerach se statisícovým vojskem a třemi sty vozy; přitáhl až k Maréše.</verse>
        <verse osisID='2Chr.14.9'>Ása vytáhl proti němu. Seřadili se k bitvě v údolí Sefaty u Maréši.</verse>
        <verse osisID='2Chr.14.10'>Ása volal k Hospodinu, svému Bohu. Řekl: "Hospodine, jen ty jsi s to pomoci, postaví-li se mocný proti bezmocnému. Pomoz nám, Hospodine, náš Bože, neboť ty jsi naše opora. V tvém jménu jsme přitáhli proti tomuto davu. Hospodine, ty jsi náš Bůh, proti tobě člověk nic nezmůže!"</verse>
        <verse osisID='2Chr.14.11'>I porazil Hospodin Kúšijce před Ásou a před Judou. Kúšijci se dali na útěk.</verse>
        <verse osisID='2Chr.14.12'>Ása se svým lidem je pronásledoval až ke Geraru. Kúšijci padli, žádný z nich nevyvázl živ; byli rozdrceni před Hospodinem a před jeho táborem. Judejci odnesli velké množství kořisti.</verse>
        <verse osisID='2Chr.14.13'>Vybili všechna města v okolí Geraru, na něž dolehl strach z Hospodina. Vyloupili všechna města a bylo v nich velké množství lupu.</verse>
        <verse osisID='2Chr.14.14'>Vybili také stany chovatelů stád a pobrali mnoho ovcí a velbloudů. Pak se vrátili do Jeruzaléma.</verse>
      </chapter>
      <chapter osisID='2Chr.15'>
        <verse osisID='2Chr.15.1'>Na Azarjášovi, synu Ódedovu, spočinul duch Boží.</verse>
        <verse osisID='2Chr.15.2'>Vyšel před Ásu a řekl mu: "Poslyš mě, Áso i celý Judo a Benjamíne. Hospodin bude s vámi, když vy budete s ním. Budete-li se dotazovat na jeho slovo, dá se vám nalézt. Jestliže ho opustíte, opustí vás.</verse>
        <verse osisID='2Chr.15.3'>Mnoho let býval Izrael bez pravého Boha, bez kněze - učitele a bez zákona.</verse>
        <verse osisID='2Chr.15.4'>Když se však ve svém soužení obraceli k Hospodinu, Bohu Izraele, a hledali ho, dával se jim nalézt.</verse>
        <verse osisID='2Chr.15.5'>V oněch dobách nebylo možno pokojně vycházet a vcházet, neboť mezi všemi obyvateli zemí vládly obrovské zmatky.</verse>
        <verse osisID='2Chr.15.6'>Docházelo ke srážkám mezi pronárodem a pronárodem, mezi městem a městem, neboť Bůh je uvedl ve zmatek všelijakým soužením.</verse>
        <verse osisID='2Chr.15.7'>Jednejte tedy rozhodně, nechť vaše ruce neochabnou, neboť vaše jednání bude odměněno!"</verse>
        <verse osisID='2Chr.15.8'>Když Ása uslyšel tato slova a proroctví proroka Azarjáše, syna Ódedova, vzchopil se a vymýtil ohyzdné modly z celé země judské i z Benjamína a z měst, která dobyl v Efrajimském pohoří, a obnovil Hospodinův oltář před Hospodinovou předsíní.</verse>
        <verse osisID='2Chr.15.9'>Pak shromáždil celého Judu i Benjamína a z kmene Efrajimova, Manasesova a Šimeónova ty, kteří u nich pobývali jako hosté; přešlo k němu totiž mnoho lidí z Izraele, když viděli, že je s ním Hospodin, jeho Bůh.</verse>
        <verse osisID='2Chr.15.10'>Třetího měsíce, v patnáctém roce Ásova kralování, se shromáždili do Jeruzaléma.</verse>
        <verse osisID='2Chr.15.11'>Z kořisti, kterou přihnali, obětovali onoho dne Hospodinu sedm set kusů hovězího dobytka a sem tisíc ovcí a koz.</verse>
        <verse osisID='2Chr.15.12'>Zavázali se smlouvou, že se budou dotazovat na slovo Hospodina, Boha svých otců, celým svým srdcem a celou svou duší.</verse>
        <verse osisID='2Chr.15.13'>A každý, kdo by se nedotazoval Hospodina, Boha Izraele, propadne smrti, ať malý nebo velký, ať muž nebo žena.</verse>
        <verse osisID='2Chr.15.14'>Přísahali Hospodinu mocným hlasem a nadšeným hlaholem za zvuku trubek a polnic.</verse>
        <verse osisID='2Chr.15.15'>Z té přísahy se radoval celý Juda. Přísahali celým srdcem, že ho budou hledat s veškerým zanícením, aby se jim dal najít. A Hospodin jim dopřál klid na všech stranách.</verse>
        <verse osisID='2Chr.15.16'>Také svou matku Maaku zbavil král Ása jejího královského postavení, za to, že udělala nestvůrnou modlu pro Ašéru. Ása její nestvůrnou modlu podťal, rozdrtil na padrť a spálil v Kidrónském úvalu.</verse>
        <verse osisID='2Chr.15.17'>I když z Izraele nebyla odstraněna posvátná návrší, přece srdce Ásovo bylo po všechny jeho dny cele při Hospodinu.</verse>
        <verse osisID='2Chr.15.18'>Svaté dary svého otce i své svaté dary, stříbro, zlato a různé předměty, přinesl do Božího domu.</verse>
        <verse osisID='2Chr.15.19'>Až do pětatřicátého roku Ásova kralování nebyla žádná válka.</verse>
      </chapter>
      <chapter osisID='2Chr.16'>
        <verse osisID='2Chr.16.1'>V třicátém šestém roce Ásova kralování vytáhl Baeša, král izraelský, proti Judsku. Vystavěl Rámu, aby zabránil judskému králi Ásovi vycházet a vcházet.</verse>
        <verse osisID='2Chr.16.2'>Ása tehdy vynesl z pokladů domu Hospodinova a domu královského zlato a stříbro a poslal je Ben-hadadovi, králi aramejskému, který sídlil v Damašku, se vzkazem:</verse>
        <verse osisID='2Chr.16.3'>"Máme spolu smlouvu. Měli ji i můj otec a tvůj otec. Zde ti posílám stříbro a zlato. Nuže, zruš svou smlouvu s izraelským králem Baešou, ať ode mne odtáhne."</verse>
        <verse osisID='2Chr.16.4'>Ben-hadad krále Ásu uposlechl a poslal velitele se svými vojsky proti izraelským městům. Vybili Ijón, Dan, Ábel-majim a všechna města skladů v kmeni Neftalí.</verse>
        <verse osisID='2Chr.16.5'>Když to Baeša uslyšel, přestal stavět Rámu a své dílo přerušil.</verse>
        <verse osisID='2Chr.16.6'>Král Ása sebral celé Judsko, aby z Rámy odnášeli kámen a dřevo, z nichž stavěl Baeša, a vystavěl z toho Gebu a Mispu.</verse>
        <verse osisID='2Chr.16.7'>V té době přišel k judskému králi Ásovi Chananí, vidoucí, a řekl mu: "Poněvadž jsi hledal oporu u krále aramejského a neopíráš se o Hospodina, svého Boha, vymkla se ti vojska krále aramejského z ruky.</verse>
        <verse osisID='2Chr.16.8'>Což neměli Kúšijci a Lúbijci početné vojsko, obrovské množství vozů a jezdců? Když jsi však hledal oporu u Hospodina, dal ti je do rukou.</verse>
        <verse osisID='2Chr.16.9'>Neboť oči Hospodinovy obzírají celou zemi, takže se mohou vzchopit ti, jejichž srdce je cele při něm. Ale v této věci jsi jednal jako pomatenec, a od nynějska budeš muset válčit."</verse>
        <verse osisID='2Chr.16.10'>Ása se na vidoucího rozlítil a dal ho vsadit do žaláře; tak ho ta věc rozzuřila. V oné době Ása ukřivdil mnohým z lidu.</verse>
        <verse osisID='2Chr.16.11'>Hle, o příbězích Ásových, prvních i posledních, se píše dále v Knize králů judských a izraelských.</verse>
        <verse osisID='2Chr.16.12'>V třicátém devátém roce svého kralování onemocněl Ása přetěžkou nemocí nohou. Ale ani ve své nemoci se nedotazoval Hospodina, nýbrž vyhledal jen lékaře.</verse>
        <verse osisID='2Chr.16.13'>I ulehl Ása ke svým otcům a zemřel v jednačtyřicátém roce svého kralování.</verse>
        <verse osisID='2Chr.16.14'>Pohřbili ho v jeho hrobce, kterou si dal vytesat v Městě Davidově; uložili ho na lůžko plné balzámů a dovedně připravených mastí a zapálili mu převeliký oheň.</verse>
      </chapter>
      <chapter osisID='2Chr.17'>
        <verse osisID='2Chr.17.1'>Místo Ásy se stal králem jeho syn Jóšafat. Ten pevně vládl nad Izraelem.</verse>
        <verse osisID='2Chr.17.2'>Do všech opevněných judských měst dal vojsko a na judském území i v efrajimských městech, která dobyl jeho otec Ása, umístil výsostné znaky.</verse>
        <verse osisID='2Chr.17.3'>Hospodin byl s Jóšafatem, neboť chodil po cestách, jimiž chodíval dříve jeho otec David, a nedotazoval se baalů.</verse>
        <verse osisID='2Chr.17.4'>Dotazoval se Boha svého otce a řídil se jeho přikázáními, ne jak to činil Izrael.</verse>
        <verse osisID='2Chr.17.5'>Hospodin upevnil království v jeho ruce a celý Juda dával Jóšafatovi dary, takže měl mnoho bohatství i slávy.</verse>
        <verse osisID='2Chr.17.6'>Jeho srdce bylo naplněno hrdostí, že chodí po cestách Hospodinových; proto také odstranil z Judy posvátná návrší a posvátné kůly.</verse>
        <verse osisID='2Chr.17.7'>V třetím roce svého kralování vyslal své správce Ben-chajila, Obadjáše, Zekarjáše, Netaneela a Míkajáše, aby učili v judských městech.</verse>
        <verse osisID='2Chr.17.8'>S nim poslal lévijce: Šemajáše, Netanjáše, Zebadjáše, Asáela, Šemiramóta, Jónatana, Adónijáše, Tobijáše a Tób-adónijáše, lévijce, a s nimi kněze Elíšámu a Jórama.</verse>
        <verse osisID='2Chr.17.9'>Ti učili v Judsku. Měli s sebou Knihu zákona Hospodinova, obcházeli všechna judská města a vyučovali lid.</verse>
        <verse osisID='2Chr.17.10'>Strach z Hospodina dolehl na všechna království těch zemí, které byly kolem Judy, takže proti Jóšafatovi nebojovala.</verse>
        <verse osisID='2Chr.17.11'>Někteří z Pelištejců přinášeli Jóšafatovi dary a stříbro jako daň; také Arabové mu přiváděli brav: sedm tisíc sedm set beranů a sedm tisíc sedm set kozlů.</verse>
        <verse osisID='2Chr.17.12'>Jóšafat se stával stále mocnějším. V Judsku vystavěl hradiska a města pro sklady.</verse>
        <verse osisID='2Chr.17.13'>V judských městech podnikal velká díla. V Jeruzalémě měl bojovníky, udatné bohatýry.</verse>
        <verse osisID='2Chr.17.14'>Toto jsou povolaní do služby podle jednotlivých otcovských rodů: Juda měl velitele nad tisíci: velitele Adnu s třemi sty tisíci udatnými bohatýry,</verse>
        <verse osisID='2Chr.17.15'>vedle něho velitele Jóchanana s dvěma sty osmdesáti tisíci muži,</verse>
        <verse osisID='2Chr.17.16'>dále Amasjáše, syna Zikrího, dobrovolníka Hospodinova, s dvěma sty tisíci udatnými bohatýry;</verse>
        <verse osisID='2Chr.17.17'>z Benjamína byl udatný bohatýr Eljáda s dvěma sty tisíci těch, kteří byli vyzbrojeni luky a štíty,</verse>
        <verse osisID='2Chr.17.18'>dále Józabad se sto osmdesáti tisíci vyzbrojenými vojáky.</verse>
        <verse osisID='2Chr.17.19'>Ti byli ve službách samého krále, kromě těch, které král umístil do opevněných měst v celém Judsku.</verse>
      </chapter>
      <chapter osisID='2Chr.18'>
        <verse osisID='2Chr.18.1'>Jóšafat měl nesmírné bohatství a slávu. Spříznil se s Achabem.</verse>
        <verse osisID='2Chr.18.2'>Po několika letech sestoupil k Achabovi do Samaří. Achab pro něho i pro lid, který byl s ním dal porazit mnoho ovcí a koz i hovězího dobytka a pak se ho snažil zlákat k výpravě proti Rámotu v Gileádu.</verse>
        <verse osisID='2Chr.18.3'>Achab, král izraelský, se otázal Jóšafata, krále judského: "Půjdeš se mnou proti Rámotu v Gileádu?" On mu odvětil: "Ve válce jsme jedno, já jako ty, můj lid jako tvůj lid."</verse>
        <verse osisID='2Chr.18.4'>Nato Jóšafat izraelskému králi řekl: "Dotaž se ještě dnes na slovo Hospodinovo."</verse>
        <verse osisID='2Chr.18.5'>Izraelský král shromáždil proroky, čtyři sta mužů, a řekl jim: "Máme jít do války proti Rámotu v Gileádu, nebo mám od toho upustit?" Odpověděli: "Jdi, Bůh jej vydá králi do rukou."</verse>
        <verse osisID='2Chr.18.6'>Ale Jóšafat se zeptal: "Cožpak tu už není žádný prorok Hospodinův, abychom se dotázali skrze něho?"</verse>
        <verse osisID='2Chr.18.7'>Izraelský král Jóšafatovi odpověděl: "Je tu ještě jeden muž, skrze něhož bychom se mohli dotázat Hospodina, ale já ho nenávidím, protože mi neprorokuje nic dobrého, nýbrž po všechny dny jen zlo. Je to Míkajáš, syn Jimlův." Jóšafat řekl: "Nechť král tak nemluví!"</verse>
        <verse osisID='2Chr.18.8'>Izraelský král tedy povolal jednoho dvořana a řekl: "Rychle přiveď Míkajáše, syna Jimlova."</verse>
        <verse osisID='2Chr.18.9'>Král izraelský i Jóšafat, král judský, seděli každý na svém trůnu slavnostně oblečeni, seděli na humně u vchodu do samařské brány a všichni proroci před nimi prorokovali.</verse>
        <verse osisID='2Chr.18.10'>Sidkijáš, syn Kenaanův, si udělal železné rohy a říkal: "Toto praví Hospodin: Jimi budeš trkat Arama, dokud neskoná."</verse>
        <verse osisID='2Chr.18.11'>Tak prorokovali všichni proroci: "Vytáhni proti Rámotu v Gileádu. Budeš mít úspěch. Hospodin jej vydá králi do rukou!"</verse>
        <verse osisID='2Chr.18.12'>Posel, který šel zavolat Míkajáše, mu domlouval: "Hle, slova proroků jedněmi ústy ohlašují králi dobré věci. Ať je tvá řeč jako řeč každého z nich, mluv o dobrých věcech!"</verse>
        <verse osisID='2Chr.18.13'>Míkajáš odpověděl: "Jakože živ je Hospodin, budu mluvit to, co řekne můj Bůh."</verse>
        <verse osisID='2Chr.18.14'>Když přišel ke králi, král mu řekl: "Míko, máme jít do války proti Rámotu v Gileádu, nebo mám od toho upustit?" On odpověděl: "Vytáhněte, budete mít úspěch. Budou vám vydáni do rukou."</verse>
        <verse osisID='2Chr.18.15'>Král ho okřikl: "Kolikrát tě mám zapřísahat, abys mi v Hospodinově jménu nemluvil nic než pravdu?"</verse>
        <verse osisID='2Chr.18.16'>Míkajáš odpověděl: "Viděl jsem všechen Izrael rozptýlený po horách jako ovce, které nemají pastýře. - Hospodin řekl: »Zůstali bez pánů, ať se každý v pokoji vrátí domů.«"</verse>
        <verse osisID='2Chr.18.17'>Izraelský král řekl Jóšafatovi: "Neřekl jsem ti, že mi nebude prorokovat nic dobrého, nýbrž jen zlo?"</verse>
        <verse osisID='2Chr.18.18'>Ale Míkajáš pokračoval: "Tak tedy slyš slovo Hospodinovo. Viděl jsem Hospodina sedícího na trůně. Všechen nebeský zástup stál po jeho pravici a levici.</verse>
        <verse osisID='2Chr.18.19'>Hospodin řekl: »Kdo zláká izraelského krále Achaba, aby vytáhl a padl u Rámotu v Gileádu?« Ten říkal to a druhý ono.</verse>
        <verse osisID='2Chr.18.20'>Tu vystoupil jakýsi duch, postavil se před Hospodina a řekl: »Já ho zlákám.« Hospodin mu pravil: »Čím?«</verse>
        <verse osisID='2Chr.18.21'>On odvětil: »Vyjdu a stanu se zrádným duchem v ústech všech jeho proroků.« Hospodin řekl: »Ty ho zlákáš, ty to dokážeš. Jdi a učiň to!«</verse>
        <verse osisID='2Chr.18.22'>A nyní, hle, Hospodin dal zrádného ducha do úst všech těchto tvých proroků. Hospodin ti ohlásil zlé věci."</verse>
        <verse osisID='2Chr.18.23'>Sidkijáš, syn Kenaanův, přistoupil, uhodil Míkajáše do tváře a řekl: "Jakou cestou přešel Hospodinův duch ode mne, aby mluvil skrze tebe?"</verse>
        <verse osisID='2Chr.18.24'>Míkajáš mu řekl: "To uvidíš v onen den, až vejdeš do nejzazšího pokojíku, aby ses ukryl."</verse>
        <verse osisID='2Chr.18.25'>Izraelský král nařídil: "Seberte Míkajáše a odveďte ho k veliteli města Amónovi a ke královu synu Jóašovi.</verse>
        <verse osisID='2Chr.18.26'>Vyřídíte: »Toto praví král: Tady toho vsaďte do vězení a dávejte mu jen kousek chleba a trochu vody, dokud se nenavrátím v pokoji!«"</verse>
        <verse osisID='2Chr.18.27'>Ale Míkajáš řekl: "Jestliže se vrátíš zpět v pokoji, nemluvil skrze mne Hospodin." A připojil: "Slyšte to, všichni lidé!"</verse>
        <verse osisID='2Chr.18.28'>Král izraelský i Jóšafat, král judský, vytáhli proti Rámotu v Gileádu.</verse>
        <verse osisID='2Chr.18.29'>Izraelský král řekl Jóšafatovi, že se přestrojí, až vyjede do boje. Dodal: "Ty ovšem obleč své roucho." Tak se izraelský král přestrojil a vyjeli do boje.</verse>
        <verse osisID='2Chr.18.30'>Aramejský král přikázal velitelům své vozby: "Nebojujte ani s malým ani s velkým, ale jen se samým izraelským králem!"</verse>
        <verse osisID='2Chr.18.31'>Když velitelé vozby spatřili Jóšafata, řekli si: "To je izraelský král!" Obklopili ho, aby bojovali proti němu. Tu Jóšafat vyrazil válečný pokřik a Hospodin mu pomohl; tak je Bůh od něho odlákal.</verse>
        <verse osisID='2Chr.18.32'>Když velitelé vozby viděli, že to není izraelský král, odvrátili se od něho.</verse>
        <verse osisID='2Chr.18.33'>Kdosi však bezděčně napjal luk a zasáhl izraelského krále mezi články pancíře. Král řekl svému vozataji: "Obrať a odvez mě z bojiště, jsem raněn."</verse>
        <verse osisID='2Chr.18.34'>Ale boj se toho dne tak vystupňoval, že izraelský král musel zůstat na voze proti Aramejcům až do večera a v čas západu slunce zemřel.</verse>
      </chapter>
      <chapter osisID='2Chr.19'>
        <verse osisID='2Chr.19.1'>Judský král Jóšafat se v pokoji vrátil do svého domu v Jeruzalémě.</verse>
        <verse osisID='2Chr.19.2'>Tu proti němu vyšel vidoucí Jehú, syn Chananího, a řekl králi Jóšafatovi: "Budeš pomáhat svévolnému a milovat ty, kdo nenávidí Hospodina? Kvůli tomu se na tebe Hospodin rozhněval.</verse>
        <verse osisID='2Chr.19.3'>Přece však se na tobě našlo i něco dobrého: Odstranil jsi ze země posvátné kůly a dotazoval ses Boha upřímným srdcem."</verse>
        <verse osisID='2Chr.19.4'>Jóšafat sídlil v Jeruzalémě. Pak zase vycházel mezi lid od Beer-šeby až k Efrajimskému pohoří a navracel je k Hospodinu, Bohu jejich otců.</verse>
        <verse osisID='2Chr.19.5'>V zemi ustanovil soudce, ve všech opevněných městech judských, v každém z nich.</verse>
        <verse osisID='2Chr.19.6'>Soudcům nařídil: "Dbejte na to, co děláte, vždyť nevykonáváte soud lidský, ale soud Hospodinův. On je s vámi, když vynášíte rozsudek.</verse>
        <verse osisID='2Chr.19.7'>Ať je nyní nad vámi strach z Hospodina; konejte všechno bedlivě. U Hospodina, našeho Boha, neobstojí žádné bezpráví ani stranění osobám ani úplatkářství."</verse>
        <verse osisID='2Chr.19.8'>Také v Jeruzalémě ustanovil Jóšafat některé lévijce, kněze a představené izraelských rodů, aby vykonávali Hospodinův soud a rozhodovali ve sporech těch, kteří by se s nimi obraceli do Jeruzaléma.</verse>
        <verse osisID='2Chr.19.9'>Král jim přikázal: "Konejte všechno v Hospodinově bázni, věrně a z celého srdce,</verse>
        <verse osisID='2Chr.19.10'>a to při každém sporu, se kterým by k vám přišli vaši bratří bydlící ve svých městech; ať to bude spor o krevní zločin nebo o zákon a přikázání či o nařízení a řády. Varujte je, aby se neproviňovali proti Hospodinu, ať vás a vaše bratry nepostihne jeho rozlícení. Tak čiňte a budete bez viny!</verse>
        <verse osisID='2Chr.19.11'>Hle, nejvyšší kněz Amarjáš bude nad vámi ve všem, co se týká Božích věcí, a Zebadjáš, syn Jišmaelův, vévoda domu Judova, bude nad vámi ve všem, co se týká záležitostí královských. A jako úředníci tu budou s vámi lévijci. Buďte rozhodní a jednejte. A Hospodin bude s tím, kdo je dobrý."</verse>
      </chapter>
      <chapter osisID='2Chr.20'>
        <verse osisID='2Chr.20.1'>Potom se stalo, že vytáhli Moábci a Amónovci a s nimi někteří z amónských spojenců do války proti Jóšafatovi.</verse>
        <verse osisID='2Chr.20.2'>Tu přišli a oznámili Jóšafatovi: "Vytáhlo proti tobě veliké množství z krajin za mořem, od Aramejců. Hle, jsou v Chasesón-támaru, to jest v Én-gedí."</verse>
        <verse osisID='2Chr.20.3'>Jóšafat se dotázal s bázní Hospodina. Vyhlásil také po celém Judsku půst.</verse>
        <verse osisID='2Chr.20.4'>Judejci se shromáždili, aby hledali pomoc od Hospodina. Také ze všech judských měst přišli hledat Hospodina.</verse>
        <verse osisID='2Chr.20.5'>Jóšafat stanul ve shromáždění Judejců a obyvatel Jeruzaléma v Hospodinově domě před novým nádvořím</verse>
        <verse osisID='2Chr.20.6'>a řekl: "Hospodine, Bože našich otců, cožpak nejsi ty Bůh na nebi, který vládne nade všemi královstvími pronárodů? Máš v rukou moc a bohatýrskou sílu, nikdo se ti nemůže zpěčovat.</verse>
        <verse osisID='2Chr.20.7'>Což jsi to nebyl ty, náš Bože, jenž jsi vyhnal obyvatele této země před Izraelem, svým lidem? Dal jsi ji navěky potomkům Abrahama, svého přítele.</verse>
        <verse osisID='2Chr.20.8'>Usídlili se v ní a vybudovali ti v ní svatyni tvému jménu. Řekli:</verse>
        <verse osisID='2Chr.20.9'>»Jestliže na nás přijde něco zlého, meč soudu, mor či hlad, postavíme se před tento dům a před tebe, protože v tomto domě dlí tvé jméno, a ve svém soužení budeme k tobě volat, a ty nás vyslyšíš a zachráníš.«</verse>
        <verse osisID='2Chr.20.10'>Nyní pohleď na Amónovce a Moábce i na horu Seír, kudy jsi Izraeli nedovolil projít, když přicházel z egyptské země; uhnul od nich a nevyhladil je.</verse>
        <verse osisID='2Chr.20.11'>Hle, jak nám odplácejí. Přitáhli nás vyhnat z tvého vlastnictví, které jsi nám určil.</verse>
        <verse osisID='2Chr.20.12'>Bože náš, což je nebudeš soudit? Nemáme sílu proti tomuto velikému množství, které táhne proti nám. Nevíme, co máme dělat, proto vzhlížíme k tobě."</verse>
        <verse osisID='2Chr.20.13'>Všichni Judejci stáli před Hospodinem i se svými dětmi, ženami a syny.</verse>
        <verse osisID='2Chr.20.14'>Tu sestoupil uprostřed shromáždění duch Hospodinův na Jachzíela, syna Zekarjáše, syna Benajáše, syna Jeíela, syna Matanjášova, lévijce ze synů Asafových,</verse>
        <verse osisID='2Chr.20.15'>a ten pravil: "Pozorně naslouchejte, všichni Judejci a obyvatelé Jeruzaléma, i ty, králi Jóšafate. Toto vám praví Hospodin: »Nebojte se a neděste se tohoto velikého množství.« Boj není váš, ale Boží.</verse>
        <verse osisID='2Chr.20.16'>Zítra proti nim sestupte, až budou vystupovat do Svahu květů. Potkáte je na konci úvalu směrem k poušti Jerúelu.</verse>
        <verse osisID='2Chr.20.17'>Vy přitom bojovat nemusíte. Postavte se, Judejci a obyvatelé Jeruzaléma, stůjte a uvidíte, jak vás Hospodin zachrání. Nebojte se a neděste se a zítra proti nim vytáhněte! Hospodin bude s vámi."</verse>
        <verse osisID='2Chr.20.18'>Nato Jóšafat padl na kolena tváří k zemi a všichni Judejci i obyvatelé Jeruzaléma padli před Hospodinem a klaněli se mu.</verse>
        <verse osisID='2Chr.20.19'>Potom povstali lévijci z Kehatovců a Kórachovců, aby chválili Hospodina, Boha Izraele, hlasem velice mocným.</verse>
        <verse osisID='2Chr.20.20'>Za časného jitra vytáhli na tekójskou poušť. Když vycházeli, Jóšafat se postavil a řekl: "Slyšte mě, Judejci i obyvatelé Jeruzaléma! Věřte v Hospodina, svého Boha, a budete nepohnutelní; věřte jeho prorokům a bude vás provázet zdar."</verse>
        <verse osisID='2Chr.20.21'>Po poradě s lidem rozestavil před Hospodinem zpěváky, aby chválili jeho velebnou svatost. Šli před ozbrojenci a provolávali: "Chválu vzdejte Hospodinu, jeho milosrdenství je věčné."</verse>
        <verse osisID='2Chr.20.22'>V ten čas, kdy se dali do jásotu a chval, vyslal Hospodin zálohy proti Amónovcům a Moábcům i proti hoře Seíru, proti těm, kteří přitáhli na Judejce, a byli poraženi.</verse>
        <verse osisID='2Chr.20.23'>Amónovci a Moábci se totiž postavili proti obyvatelům hory Seíru, aby je vyhladili jako klaté. Když pak skoncovali s obyvateli Seíru, pomohli jedni druhým do zkázy.</verse>
        <verse osisID='2Chr.20.24'>Když vstoupili Judejci na výšinu s výhledem na poušť, a obrátili se směrem k tomu shluku, spatřili jen mrtvá těla ležící na zemi; nikdo nevyvázl.</verse>
        <verse osisID='2Chr.20.25'>Pak přišel Jóšafat a jeho lid posbírat kořist. Našli tam u mrtvých těl množství majetku a vzácné výzbroje; získali pro sebe tolik, že to nemohli unést. Kořist sbírali tři dny, tak byla hojná.</verse>
        <verse osisID='2Chr.20.26'>Čtvrtého dne se shromáždili v dolině Beraka (to je Dobrořečení), protože tam dobrořečili Hospodinu. Proto se to místo nazývá Dolina dobrořečení až dodnes.</verse>
        <verse osisID='2Chr.20.27'>Potom se všichni judští i jeruzalémští s Jóšafatem v čele vraceli s radostí do Jeruzaléma, protože je Hospodin naplnil radostí z vítězství nad nepřáteli.</verse>
        <verse osisID='2Chr.20.28'>Přišli s harfami, citarami a trubkami do Jeruzaléma, do Hospodinova domu.</verse>
        <verse osisID='2Chr.20.29'>Strach před Bohem dolehl na království všech zemí, když slyšela, jak Hospodin bojoval proti nepřátelům Izraele.</verse>
        <verse osisID='2Chr.20.30'>Jóšafatovo království žilo v míru a jeho Bůh mu dopřál klid na všech stranách.</verse>
        <verse osisID='2Chr.20.31'>Jóšafat se stal králem nad Judou. Bylo mu třicet pět let, když začal kralovat, a kraloval v Jeruzalémě dvacet pět let. Jeho matka se jmenovala Azúba; byla to dcera Šilchího.</verse>
        <verse osisID='2Chr.20.32'>Chodil po cestě svého otce Ásy. Neodchýlil se od ní, ale činil to, co je správné v Hospodinových očích.</verse>
        <verse osisID='2Chr.20.33'>Jenom neodstranili posvátná návrší; lid ještě nestál srdcem cele při Bohu svých otců.</verse>
        <verse osisID='2Chr.20.34'>O ostatních příbězích Jóšafatových, prvních i posledních, se dále píše v Příbězích Jehúa, syna Chananího, jež byly pojaty do Knihy králů izraelských.</verse>
        <verse osisID='2Chr.20.35'>Ale potom se Jóšafat, král judský, spolčil s Achazjášem, králem izraelským, a ten ho svedl k svévolným činům.</verse>
        <verse osisID='2Chr.20.36'>Spolčil se s ním, aby mohl udělat lodě k plavbě do zámoří. Ty lodě dělali v Esjón-geberu.</verse>
        <verse osisID='2Chr.20.37'>Elíezer, syn Dódavahův z Maréši, však prorokoval a řekl Jóšafatovi: "Že jsi se spolčil s Achazjášem, Hospodin přerušil, co jsi udělal." Lodě ztroskotaly a nemohly plout do zámoří.</verse>
      </chapter>
      <chapter osisID='2Chr.21'>
        <verse osisID='2Chr.21.1'>I ulehl Jóšafat ke svým otcům a byl pohřben vedle svých otců v Městě Davidově. Po něm se stal králem jeho syn Jóram.</verse>
        <verse osisID='2Chr.21.2'>Jóram měl bratry, další syny Jóšafatovy: Azarjáše a Jechíela, Zekarjáše a Azarjáše, Míkaela a Šefatjáše. Ti všichni jsou synové Jóšafata, krále izraelského.</verse>
        <verse osisID='2Chr.21.3'>Jejich otec jim dal mnoho darů, stříbro, zlato a jiné výtečné věci, též opevněná města v Judsku; království dal Jóramovi, protože ten byl prvorozený.</verse>
        <verse osisID='2Chr.21.4'>Když se Jóram ujal království svého otce a pevně vládl, vyvraždil mečem všechny své bratry i některé izraelské velitele.</verse>
        <verse osisID='2Chr.21.5'>Jóramovi bylo dvaatřicet let, když začal kralovat, a kraloval v Jeruzalémě osm let.</verse>
        <verse osisID='2Chr.21.6'>Chodil po cestě králů izraelských, jak to činil dům Achabův; jeho ženou byla totiž dcera Achabova. Dopouštěl se toho, co je zlé v Hospodinových očích.</verse>
        <verse osisID='2Chr.21.7'>Ale Hospodin nechtěl na dům Davidův uvést zkázu, a to kvůli smlouvě, kterou s Davidem uzavřel, jak mu přislíbil, že dá jemu i jeho synům planoucí světlo po všechny dny.</verse>
        <verse osisID='2Chr.21.8'>Za jeho dnů se Edómci vymanili z područí Judy a ustanovili nad sebou krále.</verse>
        <verse osisID='2Chr.21.9'>Jóram vytáhl se svými veliteli i s celou vozbou. Vstal v noci a udeřil na Edómce, kteří ho obklíčili, a na velitele vozby.</verse>
        <verse osisID='2Chr.21.10'>Edóm se však vymanil z područí Judy, jak je tomu dodnes. Tehdy, v onen čas, se vymanila z jeho područí i Libna, protože opustil Hospodina, Boha svých otců.</verse>
        <verse osisID='2Chr.21.11'>Dělal také na judských horách posvátná návrší a sváděl k modloslužbě obyvatele Jeruzaléma a zaváděl Judu na scestí.</verse>
        <verse osisID='2Chr.21.12'>Byl mu doručen list od proroka Elijáše: "Toto praví Hospodin, Bůh Davida, tvého otce: »Za to, že jsi nechodil cestami svého otce Jóšafata ani cestami Ásy, krále judského,</verse>
        <verse osisID='2Chr.21.13'>ale chodil jsi po cestě králů izraelských a sváděl jsi k modloslužbě Judu a obyvatele Jeruzaléma - jako sváděl k modloslužbě dům Achabův -, a dokonce jsi vyvraždil své bratry, dům svého otce, kteří byli lepší než ty,</verse>
        <verse osisID='2Chr.21.14'>hle, Hospodin tvrdě napadne velikou pohromou tvůj lid, tvé syny i ženy i všechno tvé jmění.</verse>
        <verse osisID='2Chr.21.15'>Těžce onemocníš střevní chorobou, až ti vyhřeznou střeva pro nemoc zhoršující se den ze dne.«"</verse>
        <verse osisID='2Chr.21.16'>Hospodin popudil proti Jóramovi Pelištejce a Araby, kteří sousedili s Kúšijci.</verse>
        <verse osisID='2Chr.21.17'>Ti přitáhli, vtrhli do Judska a odvlekli do zajetí s veškerým jměním, které našli v královském domě, i jeho syny a ženy; nezůstal mu žádný syn než Jóachaz, nejmladší ze synů.</verse>
        <verse osisID='2Chr.21.18'>Po tom všem jej Hospodin tvrdě napadl nevyléčitelnou střevní chorobou.</verse>
        <verse osisID='2Chr.21.19'>Po určité době, asi do dvou let, vyhřezla mu v důsledku jeho choroby střeva a on za strašných bolestí zemřel. Lid pro něho nespaloval vonné látky jako pro jeho otce.</verse>
        <verse osisID='2Chr.21.20'>Bylo mu dvaatřicet let, když začal kralovat a kraloval v Jeruzalémě osm let. Odešel a nikomu se nezastesklo. Pohřbili ho v Městě Davidově, avšak nikoli v hrobech královských.</verse>
      </chapter>
      <chapter osisID='2Chr.22'>
        <verse osisID='2Chr.22.1'>Po Jóramovi dosadili obyvatelé Jeruzaléma za krále jeho nejmladšího syna Achazjáše; všechny jeho starší bratry totiž vyvraždila horda, která vnikla do tábora s Araby. Králem se tedy stal Achazjáš, syn Jórama, krále Judského.</verse>
        <verse osisID='2Chr.22.2'>Achazjášovi bylo dvaačtyřicet let, když začal kralovat, a kraloval v Jeruzalémě jeden rok. Jeho matka se jmenovala Atalja; byla to dcera Omrího.</verse>
        <verse osisID='2Chr.22.3'>I on chodil po cestách domu Achabova, neboť jeho matka mu radila k svévolnostem.</verse>
        <verse osisID='2Chr.22.4'>Dopouštěl se toho, co je zlé v Hospodinových očích, jako dům Achabův, neboť ti mu po smrti jeho otce byli rádci k jeho vlastní zkáze.</verse>
        <verse osisID='2Chr.22.5'>Na jejich radu také táhl s izraelským králem Jóramem, synem Achabovým, do války proti aramejskému králi Chazaelovi do Rámotu v Gileádu. Ale Aramejci Jórama ranili.</verse>
        <verse osisID='2Chr.22.6'>Vrátil se, aby se léčil v Jizreelu z ran, které mu zasadili v Rámě, když válčil proti Chazaelovi, králi aramejskému. Azarjáš, syn Jóramův, král judský, sestoupil do Jizreelu podívat se na Jórama, syna Achabova, protože byl nemocný.</verse>
        <verse osisID='2Chr.22.7'>Bylo to od Boha, že šel Achazjáš k Jóramovi; proto byl zničen. Po svém příchodu vyjel s Jóramem k Jehúovi, synu Nimšího, kterého Hospodin pomazal, aby vyhladil Achabův dům.</verse>
        <verse osisID='2Chr.22.8'>Když Jehú konal soud nad Achabovým domem, našel judské velitele i syny bratrů Achazjášových, kteří byli v Achazjášových službách, a vyvraždil je.</verse>
        <verse osisID='2Chr.22.9'>Hledal i Achazjáše. Chytili ho, když se ukrýval v Samaří. Přivedli ho k Jehúovi a usmrtili. Pak ho pohřbili, neboť si řekli: "Je to syn Jóšafata, který se celým svým srdcem dotazoval na Hospodinovo slovo." Z domu Achazjášova nebyl nikdo způsobilý kralovat.</verse>
        <verse osisID='2Chr.22.10'>Když Atalja, matka Achazjášova, viděla, že její syn zemřel, rozhodla se vyhubit všechno královské potomstvo Judova domu.</verse>
        <verse osisID='2Chr.22.11'>Ale Jóšabat, dcera králova, vzala Jóaše, syna Achazjášova, a unesla ho zprostřed královských synů, kteří měli být usmrceni. Dala ho s jeho kojnou do pokojíka s lůžky. A tak ho Jóšabat, dcera krále Jórama, žena kněze Jójady, protože to byla Achazjášova sestra, skryla před Ataljou, a ta ho neusmrtila.</verse>
        <verse osisID='2Chr.22.12'>Schovával se u nich v Božím domě po šest let, zatímco v zemi kralovala Atalja.</verse>
      </chapter>
      <chapter osisID='2Chr.23'>
        <verse osisID='2Chr.23.1'>V sedmém roce se Jójada vzchopil a vzal s sebou velitele setnin: Azarjáše; syna Jerochámova, Jišmáela, syna Jóchananova, Azarjáše, syna Óbedova, Maasejáše, syna Adajášova, a Elíšafata, syna Zikrího, aby uzavřeli smlouvu.</verse>
        <verse osisID='2Chr.23.2'>Obcházeli Judsko a shromáždili ze všech judských měst lévijce i představitele izraelských otcovských rodů a přišli do Jeruzaléma.</verse>
        <verse osisID='2Chr.23.3'>Celé shromáždění uzavřelo v Božím domě smlouvu s králem. Jójada jim řekl: "Hle, králův syn! Bude kralovat, jak mluvil Hospodin o Davidových synech.</verse>
        <verse osisID='2Chr.23.4'>Uděláte tuto věc: Třetina z vás, kteří přicházíte v den odpočinku, kněží a lévijci i strážci prahů, bude zde,</verse>
        <verse osisID='2Chr.23.5'>třetina bude v královském domě, třetina v Základové bráně a všechen lid na nádvořích Hospodinova domu.</verse>
        <verse osisID='2Chr.23.6'>Nikdo ať nevchází do Hospodinova domu, jen kněží a službu konající lévijci; ti mohou vejít, poněvadž jsou posvěceni. Všechen lid bude na stráži u Hospodinova domu.</verse>
        <verse osisID='2Chr.23.7'>Lévijci obklopí krále, každý se zbraní v ruce. Kdo by vešel do domu, bude usmrcen. Buďte s králem při jeho vycházení a vcházení."</verse>
        <verse osisID='2Chr.23.8'>Lévijci i celý Juda učinili vše, co jim kněz Jójada přikázal. Každý vzal své muže, ty, kteří šli v den odpočinku do služby, i ty, kteří v den odpočinku ze služby odcházeli; kněz Jójada totiž žádný oddíl ze služby nepropustil.</verse>
        <verse osisID='2Chr.23.9'>Kněz Jójada vydal velitelům setnin kopí a štíty i štíty krále Davida, které byly v Božím domě.</verse>
        <verse osisID='2Chr.23.10'>Postavil všechen lid, každého s oštěpem v ruce, od pravé strany domu k levé straně domu, při oltáři i při domě, aby byli kolem krále.</verse>
        <verse osisID='2Chr.23.11'>Králova syna vyvedli, vložili na něj královskou čelenku a předali mu Hospodinovo svědectví. Dosadili ho za krále, Jójada a jeho synové ho pomazali a provolávali: "Ať žije král!"</verse>
        <verse osisID='2Chr.23.12'>Když Atalja uslyšela hlas lidu, který se sběhl a oslavoval krále, přišla k lidu do Hospodinova domu.</verse>
        <verse osisID='2Chr.23.13'>Podívala se, a hle, král stojí na svém stanovišti při vchodu, velitelé a trubači u krále, všechen lid země se raduje a troubí na trubky, jsou tu zpěváci s hudebními nástroji i hlasatelé oslavující krále. Atalja roztrhla své roucho a zvolala: "Spiknutí! Spiknutí!"</verse>
        <verse osisID='2Chr.23.14'>Kněz Jójada poručil, aby vyšli velitelé setnin, ustanovení nad vojskem. Řekl jim: "Vyveďte ji středem oddílů. Kdo by šel za ní, bude usmrcen mečem." Kněz totiž řekl: "neusmrcujte ji v domě Hospodinově!"</verse>
        <verse osisID='2Chr.23.15'>Přinutili ji, aby šla ke vchodu Koňské brány u královského domu, a tam ji usmrtili.</verse>
        <verse osisID='2Chr.23.16'>Jójada pak uzavřel smlouvu mezi sebou, vším lidem a králem, že budou lidem Hospodinovým.</verse>
        <verse osisID='2Chr.23.17'>Všechen lid přišel k Baalovu domu a strhli jej; jeho oltáře i jeho obrazy roztříštili a Baalova kněze Matána zabili před oltáři.</verse>
        <verse osisID='2Chr.23.18'>Nad Hospodinovým domem ustanovil Jójada dohled lévijských kněží, jak je David rozdělil pro službu domu Hospodinova. Přinášeli Hospodinu zápalné oběti s radostí a zpěvem, jak je psáno v zákoně Mojžíšově, podle pokynů Davidových.</verse>
        <verse osisID='2Chr.23.19'>K branám Hospodinova domu postavil vrátné, aby nemohl vstoupit nikdo, kdo byl jakkoli nečistý.</verse>
        <verse osisID='2Chr.23.20'>Potom vzal velitele setnin, urozené a mocné z lidu i všechen lid země a vedl krále dolů z Hospodinova domu. Středem Horní brány přišli do královského domu a posadili krále na královský trůn.</verse>
        <verse osisID='2Chr.23.21'>Všechen lid země se radoval a v městě nastal klid. - Atalju usmrtili mečem.</verse>
      </chapter>
      <chapter osisID='2Chr.24'>
        <verse osisID='2Chr.24.1'>Jóašovi bylo sedm let, když začal kralovat, a kraloval v Jeruzalémě čtyřicet let. Jeho matka se jmenovala Sibja a byla z Beer-šeby.</verse>
        <verse osisID='2Chr.24.2'>Jóaš činil to, co je správné v Hospodinových očích, po všechny dny kněze Jójady.</verse>
        <verse osisID='2Chr.24.3'>Jójada mu opatřil dvě ženy; i zplodil syny a dcery.</verse>
        <verse osisID='2Chr.24.4'>Potom si Jóaš předsevzal obnovit Hospodinův dům.</verse>
        <verse osisID='2Chr.24.5'>Shromáždil kněze a lévijce a rozkázal jim: "Vyjděte do judských měst a vybírejte ode všeho Izraele každoročně stříbro na opravu domu vašeho Boha. A pospěšte si s tou věcí." Lévijci však nepospíchali.</verse>
        <verse osisID='2Chr.24.6'>Král předvolal Jójadu, jejich hlavu, a otázal se ho: "Proč ses nestaral, aby lévijci přinášeli z Judska a Jeruzaléma poplatek pro stan svědectví, uložený Izraeli Mojžíšem, služebníkem Hospodinovým, a celým shromážděním?</verse>
        <verse osisID='2Chr.24.7'>Vždyť ta svévolná Atalja a její synové násilím vnikli do Božího domu a všechny svaté předměty Hospodinova domu věnovali baalům."</verse>
        <verse osisID='2Chr.24.8'>Král poručil, aby zhotovili truhlu, kterou dali do brány Hospodinova domu při její vnější straně.</verse>
        <verse osisID='2Chr.24.9'>V Judsku i v Jeruzalémě vyhlásili, aby byl Hospodinu přinesen poplatek uložený Izraeli na poušti Mojžíšem, služebníkem Božím.</verse>
        <verse osisID='2Chr.24.10'>Všichni velitelé i všechen lid s radostí přinášeli poplatky a házeli je do truhly, až byla plná;</verse>
        <verse osisID='2Chr.24.11'>potom byla truhla předána prostřednictvím lévijců královské správě. Když viděli, že je v truhle hodně stříbra, přišel králův písař a dohlížitel hlavního kněze, truhlu vyprázdnili a odnesli ji zpátky na její místo. Tak to dělali den co den a sebrali množství stříbra.</verse>
        <verse osisID='2Chr.24.12'>Král i Jójada je vydávali tomu, kdo pracoval na služebném díle při Hospodinově domě. Byli tu dělníci, kameníci a jiní řemeslníci, kteří obnovovali Hospodinův dům, i ti, kteří opracovávali železo a měď na opravu Hospodinova domu.</verse>
        <verse osisID='2Chr.24.13'>Kdo konali to dílo, dali se do práce a dílo jim rostlo pod rukama. Uvedli Boží dům do původního stavu a zpevnili jej.</verse>
        <verse osisID='2Chr.24.14'>Když byli hotovi, přinesli před krále a Jójadu stříbro, jež zůstalo. Ten z něho dal udělat pro Hospodinův dům různé nádoby, nádoby pro službu i pro obětování, misky, nádoby zlaté a stříbrné. V Hospodinově domě přinášeli pravidelně oběti po všechny Jójadovy dny.</verse>
        <verse osisID='2Chr.24.15'>Jójada byl stár a sytý dnů, když zemřel. Když umíral, bylo mu sto třicet let.</verse>
        <verse osisID='2Chr.24.16'>Pohřbili ho v Městě Davidově s králi, neboť konal dobro v Izraeli i před Bohem a v jeho domě.</verse>
        <verse osisID='2Chr.24.17'>Po Jójadově smrti přišli judští velmožové, poklonili se před králem a král je vyslechl.</verse>
        <verse osisID='2Chr.24.18'>Opustili dům Hospodina, Boha svých otců, a začali sloužit posvátným kůlům a modlářským stvůrám. Pro toto provinění postihlo Judu a Jeruzalém Boží rozlícení.</verse>
        <verse osisID='2Chr.24.19'>Posílal k nim proroky, aby je přivedli zpět k Hospodinu. Ti je varovali, ale oni neposlouchali.</verse>
        <verse osisID='2Chr.24.20'>Duch Boží vyzbrojil Zekarjáše, syna kněze Jójady. Postavil se proti lidu a řekl jim: "Toto praví Bůh: Proč přestupujete Hospodinovy příkazy? Nepotkáte se se zdarem. Poněvadž jste opustili Hospodina, opustí on vás."</verse>
        <verse osisID='2Chr.24.21'>Spikli se proti němu a na králův příkaz ho na nádvoří Hospodinova domu ukamenovali.</verse>
        <verse osisID='2Chr.24.22'>Král Jóaš nebyl pamětliv milosrdenství, které mu prokázal Jójada, jenž mu byl otcem. Zavraždil jeho syna, který umíraje řekl: "Ať to Hospodin vidí a volá k odpovědnosti."</verse>
        <verse osisID='2Chr.24.23'>Na přelomu roku vytáhlo proti Jóašovi aramejské vojsko, vtrhlo do Judska a Jeruzaléma, vyhladilo v lidu všechny jeho velitele a celou kořist poslali králi do Damašku.</verse>
        <verse osisID='2Chr.24.24'>Ačkoliv aramejské vojsko přitáhlo v malém počtu mužů, Hospodin jim vydal do rukou mnohem větší vojsko, poněvadž Juda opustil Hospodina, Boha svých otců. Tak vykonali na Jóašovi soud.</verse>
        <verse osisID='2Chr.24.25'>Když od něho odtáhli a opustili ho těžce nemocného, spikli se proti němu jeho služebníci pro prolitou krev synů kněze Jójady a zavraždili ho na jeho lůžku; tak zemřel. Pohřbili ho v Městě Davidově, ale nepohřbili ho v královských hrobech.</verse>
        <verse osisID='2Chr.24.26'>Spikli se proti němu tito: Zábad, syn Amónky Šimeáty, a Józabad, syn Moábky Šimríty.</verse>
        <verse osisID='2Chr.24.27'>O jeho synech, o množství jím uložených daní i o znovuzřízení domu Božího se dále píše ve výkladu Knihy králů. Po něm se stal králem jeho syn Amasjáš.</verse>
      </chapter>
      <chapter osisID='2Chr.25'>
        <verse osisID='2Chr.25.1'>Amasjáš se stal králem v pětadvaceti letech a kraloval v Jeruzalémě dvacet devět let. Jeho matka se jmenovala Jóadan a byla z Jeruzaléma.</verse>
        <verse osisID='2Chr.25.2'>Činil to, co je správné v Hospodinových očích, ne však celým srdcem.</verse>
        <verse osisID='2Chr.25.3'>Jakmile bylo království pevně v jeho rukou, zavraždil ze svých služebníků ty, kteří ubili krále, jeho otce.</verse>
        <verse osisID='2Chr.25.4'>Ale jejich syny neusmrtil, neboť je napsáno v Zákoně, v Knize Mojžíšově, že Hospodin přikázal: "Otcové nezemřou za syny a synové nezemřou za otce, nýbrž každý zemře za svůj hřích."</verse>
        <verse osisID='2Chr.25.5'>Amasjáš shromáždil Judu a ustanovil pro celého Judu a Benjamína podle otcovských rodů velitele nad tisíci a velitele nad sty. Dvacetileté a starší sečetl a shledal, že jich je tři sta tisíc vybraných mužů, schopných vycházet do boje, zacházet s oštěpem a pavézou.</verse>
        <verse osisID='2Chr.25.6'>Z Izraele najal sto tisíc udatných bohatýrů za sto talentů stříbra.</verse>
        <verse osisID='2Chr.25.7'>Tu k němu přišel muž Boží a řekl: "Králi, ať s tebou netáhne vojenský zástup Izraele, poněvadž Hospodin není s Izraelem, s nikým z Efrajimovců.</verse>
        <verse osisID='2Chr.25.8'>Ale táhni sám a pusť se rozhodně do boje, jinak Bůh přivodí před tváří nepřítele tvůj pád. Bůh má dost síly, aby pomohl i přivodil pád."</verse>
        <verse osisID='2Chr.25.9'>Amasjáš řekl muži Božímu: "Co však udělat s tím stem talentů, které jsem dal houfu z Izraele?" Muž Boží odpověděl: "Hospodin ti může dát mnohokrát víc než tohle."</verse>
        <verse osisID='2Chr.25.10'>Amasjáš je tedy oddělil, totiž houf, který k němu přišel z Efrajimu, aby šli zpět do svých domovů. Ti vzplanuli proti Judovi velikým hněvem a velice rozhněváni se vraceli do svých domovů.</verse>
        <verse osisID='2Chr.25.11'>Amasjáš se vzchopil, vedl svůj lid, přitáhl do Solného údolí a pobil Seírovce, deset tisíc mužů.</verse>
        <verse osisID='2Chr.25.12'>Z těch, co zůstali naživu, zajali Judovci deset tisíc, dovedli je na vrchol skály a z vrcholku té skály je svrhli; všichni se roztříštili.</verse>
        <verse osisID='2Chr.25.13'>Mezitím lidé z houfu, který Amasjáš přiměl k návratu, aby s ním netáhl do bitvy, vpadli do judských měst od Samaří až do Bét-chorónu. Pobili v nich tři tisíce mužů a nabrali mnoho loupeže.</verse>
        <verse osisID='2Chr.25.14'>Když Amasjáš přitáhl po vítězství nad Edómci, přinesl bohy Seírovců a přijal je za bohy; klaněl se před nimi a pálil jim kadidlo.</verse>
        <verse osisID='2Chr.25.15'>Hospodin vzplanul proti Amasjášovi hněvem a poslal k němu proroka. Ten mu řekl: "Proč se dotazuješ bohů lidu, kteří svůj lid z tvých rukou nevysvobodili?"</verse>
        <verse osisID='2Chr.25.16'>Když k němu takto mluvil, řekl mu Amasjáš: "Což tě udělali královým poradcem? Přestaň už, proč tě mají ubít?" Prorok tedy přestal, jen dodal: "Poznal jsem, že Bůh se rozhodl uvalit na tebe zkázu, protože jsi to učinil a mou radu neposloucháš!"</verse>
        <verse osisID='2Chr.25.17'>Judský král Amasjáš se poradil a vzkázal izraelskému králi Jóašovi, synu Jóachaza, syna Jehúova: "Pojď, utkáme se!"</verse>
        <verse osisID='2Chr.25.18'>Jóaš, král izraelský, poslal Amasjášovi, králi judskému, odpověď: "Na Libanónu vzkázalo trní libanónskému cedru: »Dej svou dceru za ženu mému synovi.« Vtom tudy přešlo libanónské polní zvíře a to trní rozšlapalo.</verse>
        <verse osisID='2Chr.25.19'>Řekl sis: »Hle, pobil jsem Edómce.« Proto se tvé srdce tak vypíná, toužíš po slávě. Teď však seď doma. Proč si zahráváš se zlem? Abys padl ty i Juda s tebou?"</verse>
        <verse osisID='2Chr.25.20'>Ale Amasjáš neposlechl. Bylo to od Boha, že je vydá do rukou Jóašovi, protože se dotazovali bohů Edómu.</verse>
        <verse osisID='2Chr.25.21'>Jóaš, král izraelský, vytáhl a utkali se, on a Amasjáš, král judský, u Bét-šemeše, jenž patřil Judovi.</verse>
        <verse osisID='2Chr.25.22'>Juda byl před tváří Izraele poražen; každý utíkal ke svému stanu.</verse>
        <verse osisID='2Chr.25.23'>Judského krále Amasjáše, syna Jóaše, syna Jóachazova, izraelský král Jóaš v Bét-šemeši zajal a přivlekl ho do Jeruzaléma. Prolomil jeruzalémské hradby od Efrajimské brány až k bráně Nárožní v délce čtyř set loket.</verse>
        <verse osisID='2Chr.25.24'>Pobral všechno zlato a stříbro a všechno náčiní, které se nacházelo v Božím domě u Obéd-edóma, i poklady domu královského a rukojmí a vrátil se do Samaří.</verse>
        <verse osisID='2Chr.25.25'>Amasjáš, syn Jóašův, král judský, žil po smrti izraelského krále Jóaše, syna Jóachazova, ještě patnáct let.</verse>
        <verse osisID='2Chr.25.26'>O ostatních příbězích Amasjášových, prvních i posledních, se dále píše v Knize králů judských a izraelských.</verse>
        <verse osisID='2Chr.25.27'>Od chvíle, kdy se Amasjáš odvrátil do Hospodina, osnovali proti němu v Jeruzalémě spiknutí. Utekl do Lakíše. Ale poslali za ním do Lakíše vrahy a usmrtili ho tam.</verse>
        <verse osisID='2Chr.25.28'>Potom ho převezli na koních a pohřbili ho vedle jeho otců v městě Judově.</verse>
      </chapter>
      <chapter osisID='2Chr.26'>
        <verse osisID='2Chr.26.1'>Všechen judský lid vzal Uzijáše, kterému bylo šestnáct let, a dosadil ho za krále po jeho otci Amasjášovi.</verse>
        <verse osisID='2Chr.26.2'>On vystavěl Elót a navrátil jej Judovi, poté co král Amasjáš ulehl ke svým otcům.</verse>
        <verse osisID='2Chr.26.3'>Uzijášovi bylo šestnáct let, když začal kralovat, a kraloval v Jeruzalémě dvaapadesát let. Jeho matka se jmenovala Jekolja a byla z Jeruzaléma.</verse>
        <verse osisID='2Chr.26.4'>Činil to, co je správné v Hospodinových očích, zcela jak to činil jeho otec Amasjáš.</verse>
        <verse osisID='2Chr.26.5'>Dotazoval se Boha za dnů Zekarjáše, jenž rozuměl Božímu vidění. Ve dnech, kdy se dotazoval Hospodina, provázel ho Bůh zdarem.</verse>
        <verse osisID='2Chr.26.6'>Vytáhl a válčil s Pelištejci a strhl hradby města Gatu, hradby Jabne a hradby Ašdódu. Vystavěl města kolem Ašdódu na území Pelištejců.</verse>
        <verse osisID='2Chr.26.7'>Bůh mu pomáhal proti Pelištejcům, proti Arabům sídlícím v Gúr-baalu a Meúnejcům.</verse>
        <verse osisID='2Chr.26.8'>Amónci odevzdávali Uzijášovi dary. Jeho jméno proniklo až k branám Egypta, neboť velice upevnil svou moc.</verse>
        <verse osisID='2Chr.26.9'>Uzijáš vystavěl v Jeruzalémě věže, a to nad Nárožní branou, nad Údolní branou a při rohu hradeb, a opevnil je.</verse>
        <verse osisID='2Chr.26.10'>Vystavěl věže i ve stepi a vyhloubil tam mnoho cisteren. Měl mnoho stád v Přímořské nížině a na rovině, oráče a vinaře na horách a na vinohradech. Miloval totiž půdu.</verse>
        <verse osisID='2Chr.26.11'>Uzijáš měl rovněž vojsko vycvičené k boji, schopné vycházet po houfech do boje podle seznamu povolaných do služby, pořízeného písařem Jeíelem a dozorcem Maasejášem pod dohledem Chananjáše z králových velitelů.</verse>
        <verse osisID='2Chr.26.12'>Celkový počet představitelů otcovských rodů byl dva tisíce šest set udatných bohatýrů.</verse>
        <verse osisID='2Chr.26.13'>Pod jejich dohledem byly vojenské oddíly čítající tři sta sedm tisíc pět set mužů velké vojenské síly, vycvičených k boji, aby pomáhali králi proti nepříteli.</verse>
        <verse osisID='2Chr.26.14'>Uzijáš opatřil pro všechny oddíly štíty, oštěpy, přilby, pancíře, luky a praky na vrhání kamenů.</verse>
        <verse osisID='2Chr.26.15'>V Jeruzalémě zhotovil důmyslně vymyšlené válečné stroje; ty byly na věžích a cimbuřích k vrhání střel a velkých kamenů. Jeho jméno se rozneslo do daleka, neboť se mu dostalo podivuhodné pomoci, takže upevnil svou moc.</verse>
        <verse osisID='2Chr.26.16'>Jakmile svou moc upevnil, jeho srdce se stalo domýšlivým, až se úplně zkazil a zpronevěřil Hospodinu, svému Bohu. Vstoupil do Hospodinova chrámu, aby pálil kadidlo na kadidlovém oltáři.</verse>
        <verse osisID='2Chr.26.17'>Tu za ním vstoupil kněz Azarjáš a s ním osmdesát Hospodinových kněží, statečných mužů.</verse>
        <verse osisID='2Chr.26.18'>Ti se postavili proti králi Uzijášovi a řekli mu: "Tobě, Uzijáši, nepřísluší pálit kadidlo Hospodinu, neboť to je záležitost kněží, synů Áronových, posvěcených k tomu, aby pálili kadidlo. Odejdi ze svatyně, poněvadž ses zpronevěřil. To ti u Hospodina Boha k slávě nebude."</verse>
        <verse osisID='2Chr.26.19'>Uzijáš se rozběsnil. V ruce měl kadidelnici, aby pálil kadidlo. Jakmile se vůči kněžím rozběsnil, vyrazilo se mu na čele malomocenství před očima kněží v Hospodinově domě u kadidlového oltáře.</verse>
        <verse osisID='2Chr.26.20'>Azarjáš, hlavní kněz, i ostatní kněží se k němu obrátili, a hle, byl na čele malomocný. S hrůzou ho odtud vykázali. I on sám se snažil spěšně vyjít, neboť Hospodin ho ranil.</verse>
        <verse osisID='2Chr.26.21'>Král Uzijáš byl malomocný až do své smrti. Jako malomocný bydlel v odděleném domě, poněvadž byl vyobcován z Hospodinova domu. Jeho syn Jótam byl správcem královského domu a soudil lid země.</verse>
        <verse osisID='2Chr.26.22'>O ostatních příbězích Uzijášových, prvních i posledních, píše Izajáš, syn Amósův, prorok.</verse>
        <verse osisID='2Chr.26.23'>I ulehl Uzijáš ke svým otcům a pohřbili ho vedle jeho otců na poli u pohřebiště králů. Řekli totiž: "Byl malomocný." Po něm kraloval jeho syn Jótam.</verse>
      </chapter>
      <chapter osisID='2Chr.27'>
        <verse osisID='2Chr.27.1'>Jótamovi bylo dvacet pět let, když začal kralovat, a kraloval v Jeruzalémě šestnáct let. Jeho matka se jmenovala Jerúša; byla to dcera Sádokova.</verse>
        <verse osisID='2Chr.27.2'>Činil to, co je správné v Hospodinových očích, zcela jak to činil jeho otec Uzijáš. Avšak do Hospodinova chrámu nevstoupil. Lid dál propadal zkáze.</verse>
        <verse osisID='2Chr.27.3'>Jótam vystavěl Horní bránu Hospodinova domu; také mnoho stavěl na hradbě Ófelu.</verse>
        <verse osisID='2Chr.27.4'>V judském pohoří vystavěl města a v lesnatých krajích stavěl hrady a věže.</verse>
        <verse osisID='2Chr.27.5'>Válčil s králem Amónovců a přemohl je. Amónovci mu dodali toho roku sto talentů stříbra a deset tisíc kórů pšenice a deset tisíc ječmene. To mu odváděli Amónovci i ve druhém a třetím roce.</verse>
        <verse osisID='2Chr.27.6'>Jótam pevně vládl, poněvadž setrvával na svých cestách před Hospodinem, svým Bohem.</verse>
        <verse osisID='2Chr.27.7'>O ostatních příbězích Jótamových, o všech jeho válkách a cestách, se dále píše v Knize králů izraelských a judských.</verse>
        <verse osisID='2Chr.27.8'>Bylo mu dvacet pět let, když začal kralovat, a kraloval v Jeruzalémě šestnáct let.</verse>
        <verse osisID='2Chr.27.9'>I ulehl Jótam ke svým otcům a pohřbili ho v Městě Davidově. Po něm se stal králem jeho syn Achaz.</verse>
      </chapter>
      <chapter osisID='2Chr.28'>
        <verse osisID='2Chr.28.1'>Achazovi bylo dvacet let, když začal kralovat, a kraloval v Jeruzalémě šestnáct let. Nečinil, co je správné v Hospodinových očích, jako činil jeho otec David.</verse>
        <verse osisID='2Chr.28.2'>Chodil po cestě králů izraelských. Dokonce odlil sochy baalů.</verse>
        <verse osisID='2Chr.28.3'>Pálil kadidlo v Údolí syna Hinómova a spaloval své syny ohněm podle ohavností pronárodů, které Hospodin před Izraelci vyhnal.</verse>
        <verse osisID='2Chr.28.4'>Obětoval a pálil kadidlo na posvátných návrších a na pahorcích a pod každým zeleným stromem.</verse>
        <verse osisID='2Chr.28.5'>Proto ho vydal Hospodin, jeho Bůh, do rukou aramejského krále. Aramejci ho porazili a zajali z jeho vojska velký počet zajatců a odvlekli je do Damašku. Byl vydán též do rukou krále izraelského, který mu způsobil velikou porážku.</verse>
        <verse osisID='2Chr.28.6'>Pekach, syn Remaljášův, povraždil v Judsku v jediném dni sto dvacet tisíc mužů, samé statečné muže; opustili Hospodina, Boha svých otců.</verse>
        <verse osisID='2Chr.28.7'>Zikrí, efrajimský bohatýr, zavraždil králova syna Maasejáše, Azríkama, představeného domu, a Elkánu, který byl druhý po králi.</verse>
        <verse osisID='2Chr.28.8'>Izraelci zajali u svých bratří dvě stě tisíc žen, synů a dcer a uloupili u nich obrovskou kořist. Kořist odvezli do Samaří.</verse>
        <verse osisID='2Chr.28.9'>Tam však byl Hospodinův prorok jménem Obéd. Ten vyšel naproti oddílu přicházejícímu do Samaří. Řekl jim: "Hle, Hospodin, Bůh vašich otců, vydal ve svém rozhořčení Judu do vašich rukou. Ale vy jste vraždili tak zběsile, že to volá až do nebes.</verse>
        <verse osisID='2Chr.28.10'>A teď jste si usmyslili, že Judejce a obyvatele Jeruzaléma ujařmíte jako své otroky a otrokyně. Neproviňujete se tím právě vy sami vůči Hospodinu, svému Bohu?</verse>
        <verse osisID='2Chr.28.11'>Slyšte mě nyní a propusťte zajatce, které jste u svých bratří zajali. Vždyť Hospodin proti vám plane hněvem."</verse>
        <verse osisID='2Chr.28.12'>Tu povstali někteří z efrajimských představitelů, Azarjáš, syn Jóchananův, Berekjáš, syn Mešilemótův, Jechizkijáš, syn Šalúmův, a Amasa, syn Chadlajův, proti těm, kteří přišli z válečného tažení,</verse>
        <verse osisID='2Chr.28.13'>a řekli jim: "Nepřivádějte sem ty zajatce! Chcete, abychom se provinili proti Hospodinu a připojili k našim hříchům a proviněním další? Vždyť našich vin je beztak mnoho a hněv Boží plane proti Izraeli."</verse>
        <verse osisID='2Chr.28.14'>Ozbrojenci se tedy v přítomnosti velitelů a celého shromáždění vzdali zajatců i lupu.</verse>
        <verse osisID='2Chr.28.15'>Tu povstali muži uvedení jménem, ujali se zajatců a ze získané kořisti oblékli všechny nahé. Oblékli je a obuli, dali jim najíst a napít, ošetřili je a všechny, kdo únavou klesali, dopravili na oslech a převedli do Jericha, Palmového města, k jejich bratřím. Potom se vrátili do Samaří.</verse>
        <verse osisID='2Chr.28.16'>V ten čas poslal král Achaz ke králům asyrským prosbu, aby mu poskytli pomoc.</verse>
        <verse osisID='2Chr.28.17'>Edómci totiž znovu přitáhli a některé v Judsku pobili nebo zajali.</verse>
        <verse osisID='2Chr.28.18'>Také Pelištejci vpadli do měst v Přímořské nížině a v jižním Judsku a dobyli Bét-šemeš, Ajalón, Gederót, Sóko s jeho vesnicemi, Timnu s jejími vesnicemi, Gimzo s jeho vesnicemi a usídlili se tam.</verse>
        <verse osisID='2Chr.28.19'>Hospodin totiž pokořoval Judu kvůli Achazovi, králi izraelskému, neboť si počínal v Judsku bezohledně a zpronevěřoval se Hospodinu.</verse>
        <verse osisID='2Chr.28.20'>I přitáhl k němu Tiglat-pileser, král asyrský, ale jeho moc neupevnil, jen ho sužoval.</verse>
        <verse osisID='2Chr.28.21'>Ačkoliv Achaz vydrancoval Hospodinův dům i dům královský a domy velmožů a dal všechno asyrskému králi, nepomohlo mu to.</verse>
        <verse osisID='2Chr.28.22'>I v čase soužení se dále zpronevěřoval Hospodinu. Takový byl král Achaz.</verse>
        <verse osisID='2Chr.28.23'>Obětoval damašským bohům, kteří způsobili jeho porážku. Řekl: "Bohové aramejských králů, ti jim pomáhají; budu jim obětovat a pomohou i mně." Ale oni přivodili pád jemu i celému Izraeli.</verse>
        <verse osisID='2Chr.28.24'>Achaz tedy sebral nádoby Božího domu, osekal v Božím domě zlaté předměty, dveře Hospodinova domu uzavřel a udělal si v Jeruzalémě oltáře na každém nároží.</verse>
        <verse osisID='2Chr.28.25'>V každém judském městě udělal posvátná návrší, aby tam pálil kadidlo jiným bohům; tím urážel Hospodina, Boha svých otců.</verse>
        <verse osisID='2Chr.28.26'>O ostatních jeho příbězích, o všech jeho cestách, prvních i posledních, se dále píše v Knize králů judských a izraelských.</verse>
        <verse osisID='2Chr.28.27'>I ulehl Achaz ke svým otcům a pohřbili ho v městě, v Jeruzalémě. Ale nevnesli ho do hrobů králů izraelských. Po něm se stal králem jeho syn Chizjijáš.</verse>
      </chapter>
      <chapter osisID='2Chr.29'>
        <verse osisID='2Chr.29.1'>Chizkijášovi bylo dvacet pět let, když začal kralovat, a kraloval v Jeruzalémě dvacet devět let. Jeho matka se jmenovala Abija; byla to dcera Zekarjášova.</verse>
        <verse osisID='2Chr.29.2'>Činil to, co je správné v Hospodinových očích, zcela jak to činil jeho otec David.</verse>
        <verse osisID='2Chr.29.3'>V prvním měsíci prvního roku svého kralování otevřel dveře Hospodinova domu a opravil je.</verse>
        <verse osisID='2Chr.29.4'>Přivedl kněze a lévijce a shromáždil je na východní straně prostranství.</verse>
        <verse osisID='2Chr.29.5'>Řekl jim: "Slyšte mě, lévijci! Teď se posvěťte, posvěťte i dům Hospodina, Boha svých otců, a vyneste ze svatyně, co je nečisté.</verse>
        <verse osisID='2Chr.29.6'>Naši otcové se zpronevěřili, činili to, co je zlé v očích Hospodina, našeho Boha, a opustili ho, odvrátili svou tvář od Hospodinova příbytku, obrátili se k němu zády.</verse>
        <verse osisID='2Chr.29.7'>Dokonce zavřeli dveře předsíně, zhasili kahánky, nepálili kadidlo a neobětovali ve svatyni Boha Izraele zápalné oběti.</verse>
        <verse osisID='2Chr.29.8'>Proto Judu a Jeruzalém postihlo Hospodinovo rozlícení a učinil je obrazem hrůzy a předmětem úděsu a pošklebků, jak to vidíte na vlastní oči.</verse>
        <verse osisID='2Chr.29.9'>Právě proto naši otcové padli mečem, naši synové a naše dcery i naše ženy upadli do zajetí.</verse>
        <verse osisID='2Chr.29.10'>Teď však mám v úmyslu uzavřít smlouvu s Hospodinem, Bohem Izraele, aby od nás odvrátil svůj planoucí hněv.</verse>
        <verse osisID='2Chr.29.11'>Moji synové, nebuďte teď liknaví, vždyť vás Hospodin vyvolil, abyste stáli v jeho službách, byli jeho sluhy a pálili mu kadidlo."</verse>
        <verse osisID='2Chr.29.12'>Lévijci povstali: Z Kehatovců Machat, syn Amasajův, a Jóel, syn Azarjášův, z Meraríovců Kíš, syn Abdíův, a Azarjáš, syn Jehalelelův; z Geršónovců Jóach, syn Zimův, a Eden, syn Jóachův.</verse>
        <verse osisID='2Chr.29.13'>Z Elísáfanovců Šimrí a Jeíel, z Asafovců Zekarjáš a Matanjáš,</verse>
        <verse osisID='2Chr.29.14'>z Hémanovců Jechíel a Šimeí a z Jedútúnovců Šemajáš a Uzíel.</verse>
        <verse osisID='2Chr.29.15'>Ti shromáždili své bratry, posvětili se podle králova rozkazu na základě Hospodinových slov přišli očistit Hospodinův dům.</verse>
        <verse osisID='2Chr.29.16'>Kněží vešli dovnitř, do Hospodinova domu, aby jej očistili. Vynesli všechnu nečistotu, kterou našli v Hospodinově chrámu, do nádvoří Hospodinova domu a lévijci to od nich přejímali a vynášeli ven do Kidrónského úvalu.</verse>
        <verse osisID='2Chr.29.17'>S posvěcováním začali první den prvního měsíce a osmý den téhož měsíce vešli do Hospodinovy předsíně; Hospodinův dům posvěcovali dalších osm dní; šestnáctý den prvního měsíce skončili.</verse>
        <verse osisID='2Chr.29.18'>Přišli dovnitř ke králi Chizkijášovi a hlásili: "Očistili jsme celý Hospodinův dům, oltář pro zápalné oběti s veškerým příslušenstvím i stůl pro předkladné chleby s veškerým příslušenstvím.</verse>
        <verse osisID='2Chr.29.19'>Všechny předměty, které Achaz za svého kralování ve své zpronevěře odvrhl, jsme dali na místo a oddělili jako svaté. Hle, jsou před Hospodinovým oltářem."</verse>
        <verse osisID='2Chr.29.20'>Král Chizkijáš shromáždil za časného jitra velmože města a vystoupil k Hospodinovu domu.</verse>
        <verse osisID='2Chr.29.21'>Přivedli sedm býčků, sedm beranů, sedm beránků a sedm kozlů jako oběť za hřích: za království, za svatyni a za Judu. Kněžím Áronovcům nařídil obětovat zápalnou oběť na Hospodinově oltáři.</verse>
        <verse osisID='2Chr.29.22'>Poráželi skot a kněží chytali krev a kropili směrem k oltáři, poráželi berany a krví kropili směrem k oltáři, poráželi beránky a krví kropili směrem k oltáři.</verse>
        <verse osisID='2Chr.29.23'>Pak přivedli před krále a před shromáždění kozly jako oběť za hřích. Položili na ně ruce,</verse>
        <verse osisID='2Chr.29.24'>kněží je porazili a jejich krví očistili oltář od hříchu. Tak vykonali smírčí obřady za celý Izrael, neboť král celému Izraeli nařídil obětovat oběť zápalnou i oběť za hřích.</verse>
        <verse osisID='2Chr.29.25'>Postavil v Hospodinově domě lévijce s cymbály, harfami a citarami podle příkazů Davida a Gáda, králova vidoucího, a Nátana, proroka. Ten příkaz totiž vydal Hospodin skrze své proroky.</verse>
        <verse osisID='2Chr.29.26'>I stáli lévijci s Davidovými nástroji a kněží s trubkami.</verse>
        <verse osisID='2Chr.29.27'>Chizkijáš nařídil, aby na oltáři obětovali zápalné oběti. Ve chvíli, kdy se začalo se zápalnou obětí, začal i zpěv k poctě Hospodinu za doprovodu trubek a nástrojů Davida, krále izraelského.</verse>
        <verse osisID='2Chr.29.28'>Celé shromáždění se klanělo, zněl zpěv a hlaholily trubky. To všechno trvalo, dokud neskončila zápalná oběť.</verse>
        <verse osisID='2Chr.29.29'>Když obětování skončilo, poklekl král se všemi, kteří byli s ním, a klaněli se.</verse>
        <verse osisID='2Chr.29.30'>Král Chizkijáš s velmoži nařídil lévijcům, aby chválili Hospodina slovy Davida a Asafa, vidoucího. Chválili ho plni radosti, padli na kolena a klaněli se.</verse>
        <verse osisID='2Chr.29.31'>Potom opět Chizkijáš nařídil: "Protože jste uvedeni v kněžský úřad pro Hospodina, přistupte a přineste do Hospodinova domu dary k obětním hodům a oběti děkovné." Shromáždění přineslo dary k obětním hodům a oběti děkovné a každý, kdo měl k tomu ochotné srdce, i oběti zápalné.</verse>
        <verse osisID='2Chr.29.32'>Počet zápalných obětí, které shromáždění přineslo, činil sedmdesát kusů skotu, sto beranů a dvě stě beránků, vše pro zápalnou oběť Hospodinu.</verse>
        <verse osisID='2Chr.29.33'>Jiných svatých darů bylo šest set kusů skotu a tři tisíce kusů bravu.</verse>
        <verse osisID='2Chr.29.34'>Ale kněží bylo málo, takže nestačili ze všech zápalných obětí stahovat kůže. Proto jim pomáhali jejich bratří lévijci, dokud nebylo dílo skončeno a dokud se neposvětili všichni kněží; lévijci se totiž posvěcovali pohotověji než kněží.</verse>
        <verse osisID='2Chr.29.35'>A také zápalných obětí z tučných dílů obětí pokojných a úliteb k zápalné oběti bylo velmi mnoho. Tak byla obnovena služba v Hospodinově domě.</verse>
        <verse osisID='2Chr.29.36'>Chizkijáš se vším lidem se radoval z toho, co Bůh lidu připravil, neboť vše se sběhlo nečekaně.</verse>
      </chapter>
      <chapter osisID='2Chr.30'>
        <verse osisID='2Chr.30.1'>Potom obeslal Chizkijáš celý Izrael a Judu a napsal listy Efrajimovi a Manasesovi, aby přišli do Hospodinova domu v Jeruzalémě a slavili hod beránka Hospodinu, Bohu Izraele.</verse>
        <verse osisID='2Chr.30.2'>Král se dohodl se svými velmoži i s celým shromážděním v Jeruzalémě, že budou hod beránka slavit v druhém měsíci.</verse>
        <verse osisID='2Chr.30.3'>Nemohli jej totiž slavit v určený čas, protože se neposvětilo dost kněží a lid se nestačil shromáždit do Jeruzaléma.</verse>
        <verse osisID='2Chr.30.4'>Král i celé shromáždění to pokládali za správné.</verse>
        <verse osisID='2Chr.30.5'>Usnesli se, že dají v celém Izraeli, od Beer-šeby až do Danu, provolat, aby všichni přišli do Jeruzaléma slavit hod beránka Hospodinu, Bohu Izraele, neboť mnozí jej neslavili tak, jak bylo předepsáno.</verse>
        <verse osisID='2Chr.30.6'>Běžci prošli s listy od krále a od jeho velmožů celým Izraelem a Judou a podle králova příkazu provolávali: "Izraelci, navraťte se k Hospodinu, Bohu Abrahama, Izáka a Izraele, a on se navrátí k těm pozůstalým z vás, kteří vyvázli z moci asyrských králů.</verse>
        <verse osisID='2Chr.30.7'>Nebuďte jako vaši otcové a jako vaši bratří, kteří se Hospodinu, Bohu svých otců, zpronevěřili. Proto dopustil, že vzbuzují úžas, jak sami vidíte.</verse>
        <verse osisID='2Chr.30.8'>Nyní nebuďte tvrdošíjní jako vaši otcové, poddejte se Hospodinu, přijďte k jeho svatyni, kterou navěky oddělil jako svatou. Služte Hospodinu, svému Bohu, a jeho planoucí hněv se od vás odvrátí.</verse>
        <verse osisID='2Chr.30.9'>Když se obrátíte k Hospodinu, dojdou vaši bratří a vaši synové slitování u těch, kteří je zajali, a navrátí se do této země. Vždyť Hospodin, váš Bůh, je milostivý a slitovný a svou tvář neodvrátí od vás, když se k němu navrátíte."</verse>
        <verse osisID='2Chr.30.10'>Běžci procházeli zemí Efrajimovou a Manasesovou od města k městu až do Zabulónu. Všude se jim posmívali a zesměšňovali je.</verse>
        <verse osisID='2Chr.30.11'>Jen někteří z kmene Ašerova, Manasesova a Zabulónova přišli v pokoře do Jeruzaléma.</verse>
        <verse osisID='2Chr.30.12'>Avšak v Judsku způsobil Bůh svou mocí, že jim dal jednomyslnost, takže plnili příkaz krále a velmožů podle Hospodinova slova.</verse>
        <verse osisID='2Chr.30.13'>Do Jeruzaléma se shromáždilo množství lidu, aby v druhém měsíci slavili svátek nekvašených chlebů; shromáždění bylo velmi početné.</verse>
        <verse osisID='2Chr.30.14'>Začali odstraňovat oltáře, které byly v Jeruzalémě; odstranili i všechna vykuřovadla a vhodili je do Kidrónského úvalu.</verse>
        <verse osisID='2Chr.30.15'>Čtrnáctého dne druhého měsíce zabíjeli velikonočního beránka. Kněží a lévijci se se zahanbením posvětili a přinesli do Hospodinova domu zápalné oběti.</verse>
        <verse osisID='2Chr.30.16'>Stáli na svých stanovištích podle příslušných řádů, podle zákona Mojžíše, muže Božího. Kněží kropili krví, kterou brali od lévijců.</verse>
        <verse osisID='2Chr.30.17'>Protože ve shromáždění bylo mnoho těch, kdo se neposvětili, lévijci, kteří zabíjeli velikonoční beránky, dbali, aby každého, kdo nebyl čistý, posvětili Hospodinu.</verse>
        <verse osisID='2Chr.30.18'>Velká část lidu, mnozí z kmenů Efrajimova, Manasesova, Isacharova a Zabulónova, se totiž neočistili. Jedli velikonočního beránka, ale ne tak, jak bylo předepsáno. Chizkijáš se za ně modlil: "Dobrotivý Hospodin nechť zprostí viny</verse>
        <verse osisID='2Chr.30.19'>každého, kdo se upřímným srdcem dotazoval na slovo Boha Hospodina, Boha svých otců, i když neprošli očišťováním ve svatyni."</verse>
        <verse osisID='2Chr.30.20'>Hospodin Chizkijáše vyslyšel a lid uzdravil.</verse>
        <verse osisID='2Chr.30.21'>I slavili Izraelci, kteří se sešli do Jeruzaléma, slavnost nekvašených chlebů s velikou radostí po sedm dní a lévijci i kněží chválili Hospodina den co den, chválili na nástrojích Hospodinovu moc.</verse>
        <verse osisID='2Chr.30.22'>Chizkijáš promluvil k srdci všech lévijců, kteří s mocným zaujetím sloužili Hospodinu. Připravovali hody pokojných obětí, po sedm dní slavnostního shromáždění jedli a pěli chválu Hospodinu, Bohu svých otců.</verse>
        <verse osisID='2Chr.30.23'>I usneslo se celé shromáždění, že budou pokračovat ve slavnosti ještě dalších sedm dní. A radostně pokračovali po sedm dní.</verse>
        <verse osisID='2Chr.30.24'>Chizkijáš, král judský, věnoval pro shromáždění tisíc býčků a sedm tisíc ovcí. Také velmožové věnovali pro shromáždění tisíc býčků a deset tisíc ovcí. Množství kněží se posvětilo.</verse>
        <verse osisID='2Chr.30.25'>Celé shromáždění judské se radovalo, kněží a lévijci i celé shromáždění, všichni, kteří přišli z Izraele, i ti, kteří dříve přišli ze země izraelské a žili pohostinu v Judsku.</verse>
        <verse osisID='2Chr.30.26'>V Jeruzalémě byla veliká radost, jaká v Jeruzalémě nebyla ode dnů izraelského krále Šalomouna, syna Davidova.</verse>
        <verse osisID='2Chr.30.27'>Potom lévijští kněží povstali a lidu udělili požehnání. Jejich hlas byl vyslyšen a jejich modlitba vešla až do jeho svatého příbytku, do nebe.</verse>
      </chapter>
      <chapter osisID='2Chr.31'>
        <verse osisID='2Chr.31.1'>Když to všechno skončilo, všechen Izrael, ti, kteří se sešli, vyšli do judských měst a roztříštili posvátné sloupy, pokáceli posvátné kůly a pobořili posvátná návrší a oltáře v celém Judsku a Benjamínsku i na území Efrajimově a Manasesově, a to dokonale. Pak se všichni Izraelci vrátili do svých měst, každý do svého území.</verse>
        <verse osisID='2Chr.31.2'>Chizkijáš zařadil kněze a lévijce do jednotlivých tříd, každého podle přidělené kněžské a lévijské služby, jednak při obětech zápalných a pokojných, jednak při přisluhování, děkování a chválení v branách Hospodinových táborů.</verse>
        <verse osisID='2Chr.31.3'>Král přispěl ze svého majetku na zápalné oběti, aby byly obětovány ráno i večer, na zápalné oběti ve dnech odpočinku, o novoluních a při slavnostech, jak je předepsáno v Hospodinově zákoně.</verse>
        <verse osisID='2Chr.31.4'>Také nařídil lidu, obyvatelům Jeruzaléma, aby dávali dary kněžím a lévijcům, aby byli v Hospodinově zákoně pevní.</verse>
        <verse osisID='2Chr.31.5'>Jak se ta výzva rozšířila, Izraelci přinášeli množství prvotin obilí, moštu, čerstvého oleje, medu i všeho, co se urodilo na poli. Též desátky ze všeho přinášeli v hojnosti.</verse>
        <verse osisID='2Chr.31.6'>Také Izraelci a Judejci, kteří bydleli v městech judských, odváděli desátky ze skotu a bravu i desátky ze svatých darů, zasvěcených Hospodinu, jejich Bohu. Přinášeli a dávali je na hromady.</verse>
        <verse osisID='2Chr.31.7'>Začali vše klást na hromady třetího měsíce a skončili sedmého měsíce.</verse>
        <verse osisID='2Chr.31.8'>Když Chizkijáš a velmožové přišli a spatřili hromady, dobrořečili Hospodinu i Izraeli, jeho lidu.</verse>
        <verse osisID='2Chr.31.9'>Chizkijáš se kněží a lévijců vyptával na ty hromady.</verse>
        <verse osisID='2Chr.31.10'>Azarjáš, hlavní kněz z domu Sádokova, mu odpověděl: "Od chvíle, kdy začali přinášet oběť pozdvihování do Hospodinova domu, je jídla do sytosti a ještě hodně zůstává, neboť Hospodin svému lidu požehnal. Tak mnoho toho zůstalo."</verse>
        <verse osisID='2Chr.31.11'>Chizkijáš proto nařídil připravit v Hospodinově domě komory. Připravili je</verse>
        <verse osisID='2Chr.31.12'>a pak tam věrně vnášeli oběť pozdvihování, desátek i svaté dary. Nad nimi jako představený byl lévijec Kónanjáš a jeho bratr Šimeí byl jeho zástupce.</verse>
        <verse osisID='2Chr.31.13'>Jechíel, Azazjáš, Nachat, Asáel, Jerimót, Józabad, Elíel, Jismakjáš, Machat a Benajáš byli dohlížiteli pod velením Kónanjáše a jeho bratra Šimeího podle ustanovení krále Chizkijáše a Azarjáše, představeného domu Božího.</verse>
        <verse osisID='2Chr.31.14'>Lévijec Kóre, syn Jimny, vrátný u východní brány, byl nad dobrovolnými Božími dary, aby vydával, co pocházelo z Hospodinovy oběti pozdvihování a z velesvatých darů.</verse>
        <verse osisID='2Chr.31.15'>Jemu k ruce byli Eden, Minjamín, Jéšua, Šemajáš, Amarjáš a Šekanjáš v městech kněžských, aby svědomitě z toho vydávali svým bratřím podle tříd, jak velkému tak malému.</verse>
        <verse osisID='2Chr.31.16'>Kromě toho i těm mužského pohlaví od tříletých výše, kteří byli v seznamech, každému, kdo přicházel do Hospodinova domu plnit denní úkol svých služebních povinností podle jednotlivých tříd.</verse>
        <verse osisID='2Chr.31.17'>Kněžské seznamy se pořizovaly podle otcovských rodů, rovněž lévijské, od dvacetiletých výše podle jejich povinností v jednotlivých třídách.</verse>
        <verse osisID='2Chr.31.18'>Seznamy platily i pro všechny jejich děti, ženy, syny a dcery, pro celé shromáždění, pokud se věrně posvětili, aby byli svatí.</verse>
        <verse osisID='2Chr.31.19'>Kněží Áronovci, žijící z polí a pastvin svých měst, měli v každém městě jménem uvedené muže, kteří vydávali podíly každému z kněží a každému z lévijců, kdo byl v seznamu.</verse>
        <verse osisID='2Chr.31.20'>Tak to učinil Chizkijáš v celém Judsku. Činil, co bylo dobré, správné a pravdivé před Hospodinem, jeho Bohem.</verse>
        <verse osisID='2Chr.31.21'>Při celém, díle, které začal pro službu v domě Božím a pro zákon a přikázání, dotazoval se svého Boha; činil je celým svým srdcem a dílo se mu dařilo.</verse>
      </chapter>
      <chapter osisID='2Chr.32'>
        <verse osisID='2Chr.32.1'>Po těchto událostech a skutcích věrnosti přitáhl Sancheríb, král asyrský. Přitáhl do Judska, oblehl opevněná města a nařídil, aby mu prolomili hradby.</verse>
        <verse osisID='2Chr.32.2'>Když uviděl Chizkijáš, že Sancheríb přitáhl a že se chystá do boje proti Jeruzalému,</verse>
        <verse osisID='2Chr.32.3'>dohodl se s velmoži a bohatýry, že zasypou vodní prameny, které byly vně za městem, a ti mu poskytli pomoc.</verse>
        <verse osisID='2Chr.32.4'>Shromáždilo se množství lidu a zasypali všechny prameny i potok, který protékal středem země. Řekli: "Proč mají asyrští králové najít tolik vody, až přitáhnou?"</verse>
        <verse osisID='2Chr.32.5'>Král vládl pevně. Dal se do přestavby celé hradební zdi, která byla samá trhlina, a vyhnal ji až po věže. Zvenčí vystavěl další hradební zeď. Opravil též Miló v Městě Davidově a pořídil množství oštěpů a štítů.</verse>
        <verse osisID='2Chr.32.6'>Nad lidem ustanovil vojenské velitele a shromáždil je k sobě na prostranství v bráně města. Promluvil jim k srdci:</verse>
        <verse osisID='2Chr.32.7'>"Buďte rozhodní a udatní, nebojte se a neděste se asyrského krále ani toho hlučícího davu, který je s ním. S námi je někdo větší než s ním.</verse>
        <verse osisID='2Chr.32.8'>S ním je paže lidská, ale s námi je Hospodin, náš Bůh, aby nám pomohl a vedl naše boje." Lid se spolehl na slova Chizkijáše, krále judského.</verse>
        <verse osisID='2Chr.32.9'>Potom Sancheríb, král asyrský, když s celou svou brannou mocí stál proti Lakíši, poslal své služebníky do Jeruzaléma k Chizkijášovi, králi judskému, a k celému Judovi, který byl v Jeruzalémě, se vzkazem:</verse>
        <verse osisID='2Chr.32.10'>"Toto praví Sancheríb, král asyrský: Na co spoléháte, že chcete zůstat v obleženém Jeruzalémě?</verse>
        <verse osisID='2Chr.32.11'>Nesvedl vás Chizkijáš? Umoří vás hladem a žízní, když říká: »Hospodin, náš Bůh, nás vysvobodí ze spárů asyrského krále.«</verse>
        <verse osisID='2Chr.32.12'>Cožpak ten Chizkijáš neodstranil posvátná návrší a oltáře a nenařídil Judovi a Jeruzalému: »Jen před jediným oltářem se budete klanět a na něm budete pálit kadidlo«?</verse>
        <verse osisID='2Chr.32.13'>Nevíte, co jsem udělal já a moji otcové všem národům zemí? Cožpak dokázali bohové pronárodů těch zemí vysvobodit svou zemi z mých rukou?</verse>
        <verse osisID='2Chr.32.14'>Který ze všech bohů těch pronárodů, které moji otcové vyhubili jako klaté, dokázal svůj lid vysvobodit z mých rukou? Že by váš Bůh dokázal vysvobodit z mých rukou vás?</verse>
        <verse osisID='2Chr.32.15'>Ať vás Chizkijáš nepodvádí a ať vás nesvádí; nevěřte mu! Žádný bůh žádného pronároda ani království nedokázal vysvobodit svůj lid z mých rukou ani z rukou mých otců. Ani vaši bohové vás z mých rukou nevysvobodí."</verse>
        <verse osisID='2Chr.32.16'>A ještě dál mluvili jeho služebníci proti Hospodinu Bohu a proti jeho služebníku Chizkijášovi.</verse>
        <verse osisID='2Chr.32.17'>Psal také dopisy, jimiž haněl Hospodina, Boha Izraele. Říkal o něm: "Jako nevysvobodili bohové pronárodů těch zemí svůj lid z mých rukou, tak nevysvobodí ani Bůh Chizkijášův svůj lid z mých rukou."</verse>
        <verse osisID='2Chr.32.18'>Volali zplna hrdla judsky na jeruzalémský lid, který byl na hradbách, aby na ně padl strach a hrůza, aby dobyli město.</verse>
        <verse osisID='2Chr.32.19'>Mluvili o Bohu Jeruzaléma jako o bozích národů země, díle lidských rukou.</verse>
        <verse osisID='2Chr.32.20'>Proto se král Chizkijáš a prorok Izajáš, syn Amósův, modlili a úpěnlivě volali k nebesům.</verse>
        <verse osisID='2Chr.32.21'>Hospodin poslal anděla a zahubil v táboře asyrského krále všechny bohatýry, vévody a velitele. Král musel s ostudou odtáhnout zpět do své země. Když vešel do domu svých bohů, ti, kteří vzešli z jeho lůna, jej tam srazili mečem.</verse>
        <verse osisID='2Chr.32.22'>Hospodin zachránil Chizkijáše a obyvatele Jeruzaléma z rukou Sancheríba, krále asyrského, i z rukou ostatních nepřátel a zabezpečil je ze všech stran.</verse>
        <verse osisID='2Chr.32.23'>Mnozí přinášeli do Jeruzaléma dary Hospodinu i vzácné dary Chizkijášovi, králi judskému. Od té chvíle byl v očích všech pronárodů vyvýšený.</verse>
        <verse osisID='2Chr.32.24'>V oněch dnech Chizkijáš smrtelně onemocněl. Modlil se k Hospodinu a ten k němu promluvil a dal mu zázračné znamení.</verse>
        <verse osisID='2Chr.32.25'>Ale Chizkijáš za prokázané dobrodiní nebyl vděčný, jeho srdce se stalo domýšlivým. Proto jej i Judu a Jeruzalém postihlo Hospodinovo rozlícení.</verse>
        <verse osisID='2Chr.32.26'>Pak se Chizkijáš za pýchu svého srdce pokořil, on i obyvatelé Jeruzaléma, a Hospodinův hněv na ně za dnů Chizkijášových nedolehl.</verse>
        <verse osisID='2Chr.32.27'>Chizkijáš měl bohatství a převelikou slávu. Nahromadil poklady stříbra, zlata, drahokamů, balzámů, štítů i všelijakých vzácných předmětů.</verse>
        <verse osisID='2Chr.32.28'>Měl sklady pro úrodu obilí, pro mošt a čerstvý olej, i stáje pro dobytek všeho druhu a ve stájích stáda dobytka.</verse>
        <verse osisID='2Chr.32.29'>Nastavěl si města a měl mnoho bravu i skotu, neboť mu Bůh dal velice mnoho jmění.</verse>
        <verse osisID='2Chr.32.30'>Chizkijáš zasypal horní vody Gichónu a svedl je spodem přímo na západ do Města Davidova. Všechno Chizkijášovo počínání provázel zdar.</verse>
        <verse osisID='2Chr.32.31'>Jenom tehdy, když k němu byli posláni vyslanci knížat babylónských, aby se dotazovali na zázračné znamení, které se stalo v té zemi, jej Bůh opustil. Tak jej podrobil zkoušce, aby poznal všechno, co je v jeho srdci.</verse>
        <verse osisID='2Chr.32.32'>O ostatních příbězích Chizkijášových i o jeho zbožných činech se dále píše ve Vidění proroka Izajáše, syna Amósova, zapsaném v Knize králů judských a izraelských.</verse>
        <verse osisID='2Chr.32.33'>I ulehl Chizkijáš ke svým otcům a pohřbili ho ve svahu při hrobech Davidovců. Celý Juda a obyvatelé Jeruzaléma mu při jeho smrti prokázali poctu. Po něm se stal králem jeho syn Menaše.</verse>
      </chapter>
      <chapter osisID='2Chr.33'>
        <verse osisID='2Chr.33.1'>Menašemu bylo dvanáct let, když začal kralovat, a kraloval v Jeruzalémě padesát pět let.</verse>
        <verse osisID='2Chr.33.2'>Dopouštěl se toho, co je zlé v Hospodinových očích, podle ohavností pronárodů, které Hospodin před Izraelci vyhnal.</verse>
        <verse osisID='2Chr.33.3'>Znovu vybudoval posvátná návrší, která jeho otec Chizkijáš zbořil, nastavěl oltáře baalům a udělal posvátné kůly a klaněl se veškerému nebeskému zástupu a sloužil mu.</verse>
        <verse osisID='2Chr.33.4'>Zbudoval oltáře v Hospodinově domě, o němž Hospodin řekl: "V Jeruzalémě bude navěky dlít mé jméno."</verse>
        <verse osisID='2Chr.33.5'>Na obou nádvořích Hospodinova domu nastavěl oltáře veškerému nebeskému zástupu.</verse>
        <verse osisID='2Chr.33.6'>Své syny provedl v Údolí syna Hinómova ohněm, věštil z oblaků a obíral se hadačstvím a čarováním, ustanovil vyvolavače duchů a jasnovidce; dopouštěl se mnohého, co je zlé v očích Hospodina, a tak ho urážel.</verse>
        <verse osisID='2Chr.33.7'>Tesanou sochu modly, kterou udělal, umístil do Božího domu, o němž Bůh řekl Davidovi a jeho synu Šalomounovi: "V tomto domě a v Jeruzalémě, který jsem vyvolil ze všech izraelských kmenů, dám navěky spočinout svému jménu.</verse>
        <verse osisID='2Chr.33.8'>Už nikdy nedopustím, aby noha Izraele musela odejít z půdy, kterou jsem připravil pro vaše otce, jen když budou bedlivě činit všechno, jak jsem jim přikázal, podle celého zákona, nařízení a řádů vydaných skrze Mojžíše."</verse>
        <verse osisID='2Chr.33.9'>Menaše však Judu a obyvatele Jeruzaléma svedl, že se dopouštěli horších věcí než pronárody, které Hospodin před Izraelci vyhladil.</verse>
        <verse osisID='2Chr.33.10'>Hospodin mluvil k Menašemu a jeho lidu, ale ti mu nevěnovali pozornost.</verse>
        <verse osisID='2Chr.33.11'>Proto na ně Hospodin přivedl velitele vojska asyrského krále. Menašeho lapili, provlékli mu chřípím hák, spoutali ho bronzovými řetězy a odvedli do Babylóna.</verse>
        <verse osisID='2Chr.33.12'>V nouzi prosil Hospodina, svého Boha, o shovívavost a hluboce se před Bohem svých otců pokořil.</verse>
        <verse osisID='2Chr.33.13'>Modlil se k němu a on přijal a vyslyšel jeho prosbu a přivedl jej zpět do Jeruzaléma, aby dál kraloval. Tak poznal Menaše, že jenom Hospodin je Bůh.</verse>
        <verse osisID='2Chr.33.14'>Potom vystavěl vnější hradební zeď Města Davidova v úvalu západně od Gíchónu směrem k Rybné bráně a dál kolem Ófelu a zvedl ji velmi vysoko. Ve všech opevněných městech v Judsku ustanovil velitele vojsk.</verse>
        <verse osisID='2Chr.33.15'>Odstranil z Hospodinova domu všechny cizí bohy a sochy, též všechny oltáře, které nastavěl na hoře Hospodinova domu a v Jeruzalémě; vyházel je z města ven.</verse>
        <verse osisID='2Chr.33.16'>Opravil Hospodinův oltář a obětoval na něm oběti pokojné a oběť díků. Nařídil Judovi, aby sloužil Hospodinu, Bohu Izraele.</verse>
        <verse osisID='2Chr.33.17'>Lid však stále obětoval na posvátných návrších, ale jen Hospodinu, svému Bohu.</verse>
        <verse osisID='2Chr.33.18'>O ostatních příbězích Menašeho, o jeho modlitbě k Bohu i o slovech vidoucích, kteří k němu mluvili jménem Hospodina, Boha Izraele, se dále píše v příbězích králů izraelských.</verse>
        <verse osisID='2Chr.33.19'>O jeho modlitbě i o tom, jak Bůh jeho prosby přijal, o každém jeho hříchu a o jeho zpronevěře, o místech, kde stavěl posvátná návrší a postavil posvátné kůly a tesané modly, to před svým pokořením, se dále píše v příbězích Chózajových.</verse>
        <verse osisID='2Chr.33.20'>I ulehl Menaše ke svým otcům a pohřbili ho u jeho domu. Po něm se stal králem jeho syn Amón.</verse>
        <verse osisID='2Chr.33.21'>Amónovi bylo dvaadvacet let, když začal kralovat, a kraloval v Jeruzalémě dva roky.</verse>
        <verse osisID='2Chr.33.22'>Dopouštěl se toho, co je zlé v Hospodinových očích, jako se toho dopouštěl jeho otec Menaše. Amón obětoval všem tesaným modlám, které udělal jeho otec a sloužil jim.</verse>
        <verse osisID='2Chr.33.23'>Ale před Hospodinem se nepokořil, jako se pokořil jeho otec Menaše. Naopak, Amón vinu jen rozmnožoval.</verse>
        <verse osisID='2Chr.33.24'>Jeho služebníci se proti němu spikli a usmrtili ho v jeho domě.</verse>
        <verse osisID='2Chr.33.25'>Ale lid země pobil všechny, kteří se proti králi Amónovi spikli. Lid země pak dosadil místo něho za krále jeho syna Jóšijáše.</verse>
      </chapter>
      <chapter osisID='2Chr.34'>
        <verse osisID='2Chr.34.1'>Jóšijášovi bylo osm let, když začal kralovat, a kraloval v Jeruzalémě jedenatřicet let.</verse>
        <verse osisID='2Chr.34.2'>Činil to, co je správné v Hospodinových očích, chodil po cestách svého otce Davida a neuchyloval se napravo ani nalevo.</verse>
        <verse osisID='2Chr.34.3'>V osmém roce svého kralování, ještě jako mladík, se začal dotazovat na slovo Boha svého otce Davida a ve dvanáctém roce začal očišťovat Judu a Jeruzalém od posvátných návrší, posvátných kůlů a tesaných i litých model.</verse>
        <verse osisID='2Chr.34.4'>V jeho přítomnosti strhli oltáře baalů; oltáříky pro vykuřování kadidlem, které byly nahoře na nich, pokácel posvátné kůly, tesané i lité modly roztříštil napadrť a rozházel po hrobech těch, kdo jim obětovali.</verse>
        <verse osisID='2Chr.34.5'>Kosti kněží spálil na jejich oltářích. Tak provedl očistu Judy a Jeruzaléma.</verse>
        <verse osisID='2Chr.34.6'>V městech kmene Manasesova, Efrajimova a Šimeónova až po Neftalího a v okolních pustinách</verse>
        <verse osisID='2Chr.34.7'>zbořil oltáře; posvátné kůly a tesané modly rozdrtil napadrť, po celém území izraelském pokácel všechny oltáříky pro vykuřování kadidlem. Potom se vrátil do Jeruzaléma.</verse>
        <verse osisID='2Chr.34.8'>V osmnáctém roce svého kralování, když očistil zemi i dům, poslal Šáfana, syna Asaljášova, Masejáše, velitele města, a kancléře Jóacha, syna Jóachazova, aby opravili dům Hospodina, jeho Boha.</verse>
        <verse osisID='2Chr.34.9'>Přišli k veleknězi Chilkijášovi, aby mu odevzdali stříbro, které bylo doneseno do Božího domu, které lévijci, strážci prahu, vybrali od kmene Manasesova a Efrajimova, ode všech, kdo zůstali z Izraele, od celého Judy a Benjamína i od obyvatelů Jeruzaléma.</verse>
        <verse osisID='2Chr.34.10'>Ti je vydali těm, kdo pracovali jako dohlížitelé v Hospodinově domě, aby je vydávali dělníkům, kteří pracovali při Hospodinově domě na opravách poškozené části domu.</verse>
        <verse osisID='2Chr.34.11'>Dávali je řemeslníkům a stavebním dělníkům k nákupu tesaného kamene a dřeva k vazbám a trámům budov, které judští králové nechali zpustnout.</verse>
        <verse osisID='2Chr.34.12'>Muži konali dílo poctivě. Nad nimi byli dohlížiteli Jachat a Obadjáš, lévijci z Meraríovců, dále Zekarjáš a Mešulám z Kehatovců, aby je řídili. Všichni lévijci uměli hrát na hudební nástroje.</verse>
        <verse osisID='2Chr.34.13'>Nad nosiči a těmi, kdo řídili všechny dělníky při různých pracích, byli lévijští písaři, dozorci a vrátní.</verse>
        <verse osisID='2Chr.34.14'>Když se vynášelo stříbro, které bylo doneseno do Hospodinova domu, nalezl kněz Chilkijáš knihu Hospodinova zákona, vydaného skrze Mojžíše.</verse>
        <verse osisID='2Chr.34.15'>Chilkijáš ohlásil písaři Šáfanovi: "Nalezl jsem v Hospodinově domě knihu Zákona." Chilkijáš dal tu knihu Šáfanovi.</verse>
        <verse osisID='2Chr.34.16'>Šáfan knihu přinesl králi a podal králi o tom hlášení: "Tvoji služebníci vykonali vše, co jim bylo uloženo.</verse>
        <verse osisID='2Chr.34.17'>Stříbro, které se nacházelo v Hospodinově domě, vyzvedli a vydali dohlížitelům a dělníkům."</verse>
        <verse osisID='2Chr.34.18'>Dále písař Šáfan králi oznámil: "Kněz Chilkijáš mi předal knihu." A Šáfan ji před králem četl.</verse>
        <verse osisID='2Chr.34.19'>Když král uslyšel slova Zákona, roztrhl své roucho.</verse>
        <verse osisID='2Chr.34.20'>Potom král přikázal Chilkijášovi a Achíkamovi, synu Šáfanovu, Abdónovi, synu Míkovu, písaři Šáfanovi a Asajášovi, královskému služebníku:</verse>
        <verse osisID='2Chr.34.21'>"Jděte se dotázal Hospodina ohledně mne i lidu, který zůstal v Izraeli a Judsku, pokud jde o slova této nalezené knihy. Vždyť je na nás vylito velké Hospodinovo rozhořčení za to, že naši otcové nedbali na Hospodinovo slovo a nejednali podle toho všeho, co je v této knize napsáno."</verse>
        <verse osisID='2Chr.34.22'>Chilkijáš s těmi, kdo byli u krále, se odebral k prorokyni Chuldě, manželce Šalúma, syna Tokhata, syna Chasrova, strážce rouch. Bydlela v Jeruzalémě v Novém Městě. Mluvili s ní o těch věcech.</verse>
        <verse osisID='2Chr.34.23'>Odvětila jim: "Toto praví Hospodin, Bůh Izraele: Vyřiďte muži, který vás ke mně poslal:</verse>
        <verse osisID='2Chr.34.24'>Toto praví Hospodin: »Hle, uvedu zlo na toto místo a na jeho obyvatele, podle všech kleteb zapsaných v té knize, kterou četli před judským králem.</verse>
        <verse osisID='2Chr.34.25'>Protože mne opustili a jiným bohům pálili kadidlo, a tak mě uráželi vším tím, co svýma rukama udělali, vylilo se mé rozhořčení na toto místo a neuhasne.«</verse>
        <verse osisID='2Chr.34.26'>A králi judskému, který vás poslal dotázat se Hospodina, vyřiďte: Toto praví Hospodin, Bůh Izraele: »Pokud jde o slova, která jsi slyšel:</verse>
        <verse osisID='2Chr.34.27'>Protože tvé srdce zjihlo a pokořil ses před Bohem, když jsi uslyšel, co mluvil proti tomuto místu a proti jeho obyvatelům, protože ses přede mnou pokořil a roztrhl jsi své roucho a přede mnou plakal, vyslyšel jsem tě, je výrok Hospodinův.</verse>
        <verse osisID='2Chr.34.28'>Proto tě připojím k tvým otcům, budeš uložen do svého hrobu v pokoji a tvé oči nespatří nic z toho zla, které uvedu na toto místo a na jeho obyvatele.«" I podali toto hlášení králi.</verse>
        <verse osisID='2Chr.34.29'>Král obeslal a shromáždil všechny starší z Judy a z Jeruzaléma.</verse>
        <verse osisID='2Chr.34.30'>Potom vystoupil král do Hospodinova domu i všichni judští muži a obyvatelé Jeruzaléma, kněží a lévijci, veškerý lid, velcí i malí. I předčítal jim všechna slova Knihy smlouvy, nalezené v Hospodinově domě.</verse>
        <verse osisID='2Chr.34.31'>Poté se král postavil na své stanoviště a uzavřel před Hospodinem smlouvu, že budou následovat Hospodina a zachovávat jeho příkazy, svědectví a nařízení z celého srdce a z celé duše a plnit slova smlouvy, jak jsou napsána v této knize.</verse>
        <verse osisID='2Chr.34.32'>Zavázal k tomu všechny, kdo byli v Jeruzalémě a v Benjamínovi. Obyvatelé Jeruzaléma tedy jednali podle smlouvy Boha, Boha svých otců.</verse>
        <verse osisID='2Chr.34.33'>Jóšijáš odstranil všechny ohavnosti ze všech zemí, které patřily Izraelcům. Nařídil všem, kdo byli v Izraeli, aby sloužili Hospodinu, svému Bohu. Neodchýlili se od Hospodina, Boha svých otců, po všechny jeho dny.</verse>
      </chapter>
      <chapter osisID='2Chr.35'>
        <verse osisID='2Chr.35.1'>Potom slavil Jóšijáš v Jeruzalémě hod beránka Hospodinu. Čtrnáctého dne prvního měsíce zabíjeli velikonočního beránka.</verse>
        <verse osisID='2Chr.35.2'>Zavázal kněze, aby plnili své povinnosti, a povzbudil je pro službu v Hospodinově domě.</verse>
        <verse osisID='2Chr.35.3'>Lévijcům, posvěceným pro Hospodina, kteří měli poučovat všechen Izrael, nařídil: "Svatou schránu dejte do domu, který vybudoval izraelský král Šalomoun, syn Davidův. Už ji nebudete nosit na ramenou. Teď služte Hospodinu, svému Bohu, a Izraeli, jeho lidu.</verse>
        <verse osisID='2Chr.35.4'>Ustavte se podle svých otcovských rodů, podle příslušných tříd, podle výnosu Davida, krále izraelského, a ustanovení jeho syna Šalomouna.</verse>
        <verse osisID='2Chr.35.5'>Postavte se ve svatyni podle rozčlenění otcovských rodů svých bratří z lidu, aby odpovídalo rozdělení lévijců podle rodů.</verse>
        <verse osisID='2Chr.35.6'>Zabijte velikonočního beránka, posvěťte se a buďte připraveni posloužit svým bratřím, a tak splnit Hospodinovo slovo, které vydal skrze Mojžíše."</verse>
        <verse osisID='2Chr.35.7'>Jóšijáš věnoval lidu ovce, beránky a kůzlata, to vše k velikonočním hodům pro každého přítomného, celkem třicet tisíc kusů, k tomu tři tisíce kusů skotu; to vše z královského majetku.</verse>
        <verse osisID='2Chr.35.8'>Jeho velmožové věnovali dobrovolně dary lidu, kněžím a lévijcům: Chilkijáš, Zekarjáš a Jechíel, představení domu Božího, dali kněžím k velikonočním hodům dva tisíce šest set kusů bravu a tři sta kusů skotu.</verse>
        <verse osisID='2Chr.35.9'>Kónanjáš a jeho bratří Šemajáš a Netaneel, dále Chašabjáš, Jeíel a Józabad, předáci lévijců, věnovali lévijcům k velikonočním hodům pět tisíc kusů bravu a pět set kusů skotu.</verse>
        <verse osisID='2Chr.35.10'>Když byla bohoslužba připravena, stoupli si kněží podle králova příkazu na svá místa a lévijci se seřadili podle svých tříd.</verse>
        <verse osisID='2Chr.35.11'>Zabíjeli velikonoční beránky. Kněží kropili krví, kterou brali z jejich rukou, a lévijci stahovali kůže.</verse>
        <verse osisID='2Chr.35.12'>Oddělovali části pro zápalnou oběť, když dávali příděly lidu podle rozčlenění otcovských rodů, a přinášeli je Hospodinu darem, jak je předepsáno v Knize Mojžíšově; právě tak si počínali při skotu.</verse>
        <verse osisID='2Chr.35.13'>Připravili velikonočního beránka na ohni podle řádu, ale co bylo posvěceno, vařili v hrncích, kotlících a mísách a spěšně roznášeli všemu lidu.</verse>
        <verse osisID='2Chr.35.14'>Potom jej připravili také pro sebe a pro kněze. Zatímco kněží Áronovci obětovali zápalné oběti a tuk až do noci, lévijci připravovali jídlo pro sebe a pro kněze Áronovce.</verse>
        <verse osisID='2Chr.35.15'>Také zpěváci Asafovci stáli podle Davidova příkazu na svých místech. Asaf, Héman a Jedútún, vidoucí králův, též vrátní jednotlivých bran se ze své služby nevzdálili, protože jejich bratří lévijci připravovali jídlo i pro ně.</verse>
        <verse osisID='2Chr.35.16'>Tak byla v onen den uspořádána celá Hospodinova bohoslužba; slavil se hod beránka a obětovaly se na Hospodinově oltáři zápalné oběti podle příkazu krále Jóšijáše.</verse>
        <verse osisID='2Chr.35.17'>Izraelci, přítomní toho času na hodu beránka, slavili ještě po sedm dní svátek nekvašených chlebů.</verse>
        <verse osisID='2Chr.35.18'>V Izraeli nebyl takový hod beránka slaven ode dnů proroka Samuela; ani žádný z izraelských králů neslavil takový hod beránka, jaký slavil Jóšijáš, kněží, lévijci a celý Juda i přítomní Izraelci a obyvatelé Jeruzaléma.</verse>
        <verse osisID='2Chr.35.19'>Bylo to v osmnáctém roce Jóšijášova kralování, kdy se slavil tento hod beránka.</verse>
        <verse osisID='2Chr.35.20'>Po tom všem, když Jóšijáš dal do pořádku Hospodinův dům, táhl Néko, král egyptský, aby bojoval u Karkemíše na Eufratu. Jóšijáš proti němu vytáhl.</verse>
        <verse osisID='2Chr.35.21'>Néko k němu poslal posly se vzkazem: "Co je ti do mých věcí, judský králi? Dnes netáhnu proti tobě, bojuji s jiným domem. Bůh řekl, že si mám pospíšit. Ustup Bohu, který je se mnou, ať tě neuvrhne do zkázy."</verse>
        <verse osisID='2Chr.35.22'>Ale Jóšijáš mu neuhnul, chopil se příležitosti bojovat s ním. Neposlechl Nékových slov, která byla z úst Božích. Přitáhl na pláň u Megida, aby tu bojoval.</verse>
        <verse osisID='2Chr.35.23'>Krále Jóšijáše zasáhli střelci. Král řekl svým služebníkům: "Odneste mě, protože jsem těžce raněn."</verse>
        <verse osisID='2Chr.35.24'>Služebníci ho přenesli z válečného vozu, aby ho na jiném voze, který měl s sebou, odvezli a dopravili do Jeruzaléma. Zemřel a byl pohřben v hrobech svých otců. Celý Juda a Jeruzalém nad Jóšijášem truchlili.</verse>
        <verse osisID='2Chr.35.25'>Jeremjáš složil na Jóšijáše žalozpěv. Všichni zpěváci a zpěvačky opěvují Jóšijáše ve svých žalozpěvech až podnes. To se stalo v Izraeli zvykem a dále se o tom píše v Žalozpěvech.</verse>
        <verse osisID='2Chr.35.26'>O ostatních příbězích Jóšijášových i o jeho zbožných činech, odpovídajících tomu, co je psáno v zákoně Hospodinově,</verse>
        <verse osisID='2Chr.35.27'>o jeho příbězích prvních i posledních, se dále píše v Knize králů izraelských a judských.</verse>
      </chapter>
      <chapter osisID='2Chr.36'>
        <verse osisID='2Chr.36.1'>Lid země vzal Jóšijášova syna Jóachaza a dosadil ho za krále v Jeruzalémě po jeho otci.</verse>
        <verse osisID='2Chr.36.2'>Jóachazovi bylo třiadvacet let, když začal kralovat, a kraloval v Jeruzalémě tři měsíce.</verse>
        <verse osisID='2Chr.36.3'>Egyptský král jej v Jeruzalémě sesadil a zemi uložil poplatek sto talentů stříbra a talent zlata.</verse>
        <verse osisID='2Chr.36.4'>Za krále nad Judou a Jeruzalémem dosadil jeho bratra Eljakíma a změnil mu jméno na Jójakím. Jóachaza, jeho bratra, dal Néko odvléci do Egypta.</verse>
        <verse osisID='2Chr.36.5'>Jójakímovi bylo dvacet pět let, když začal kralovat, a kraloval v Jeruzalémě jedenáct let. Dopouštěl se toho, co je zlé v očích Hospodina, jeho Boha.</verse>
        <verse osisID='2Chr.36.6'>Přitáhl na něj Nebúkadnesar, král babylónský, spoutal ho bronzovými řetězy a dopravil ho do Babylóna.</verse>
        <verse osisID='2Chr.36.7'>Část předmětů Hospodinova domu odvezl Nebúkadnesar do Babylóna a dal je do svého babylónského chrámu.</verse>
        <verse osisID='2Chr.36.8'>O ostatních příbězích Jójakímových i o ohavnostech, jichž se dopouštěl, i o tom, co jej postihlo, se dále píše v Knize králů izraelských a judských. Po něm se stal králem jeho syn Jójakín.</verse>
        <verse osisID='2Chr.36.9'>Jójakínovi bylo osm let, když začal kralovat, a kraloval v Jeruzalémě tři měsíce a deset dní. Dopouštěl se toho, co je zlé v Hospodinových očích.</verse>
        <verse osisID='2Chr.36.10'>Na přelomu roku ho dal král Nebúkadnesar přivést do Babylóna a s ním i vzácné předměty Hospodinova domu. Za krále nad Judou a Jeruzalémem dosadil jeho bratra Sidkijáše.</verse>
        <verse osisID='2Chr.36.11'>Sidkijášovi bylo jedenadvacet let, když začal kralovat, a kraloval v Jeruzalémě jedenáct let.</verse>
        <verse osisID='2Chr.36.12'>Dopouštěl se toho, co je zlé v očích Hospodina, jeho Boha. Nepokořil se před prorokem Jeremjášem a před výrokem Hospodinovým.</verse>
        <verse osisID='2Chr.36.13'>Dokonce se vzbouřil proti králi Nebúkadnesarovi, který jej zavázal při Bohu přísahou, byl tvrdošíjný a troufalého srdce a nenavrátil se k Hospodinu, Bohu Izraele.</verse>
        <verse osisID='2Chr.36.14'>Rovněž i všichni kněžští předáci a lid se mnohokráte zpronevěřili, jednali podle kdejakých ohavností pronárodů a poskvrnili Hospodinův dům, který si oddělil jako svatý v Jeruzalémě.</verse>
        <verse osisID='2Chr.36.15'>Hospodin, Bůh jejich otců, k nim nepřetržitě posílal své posly, protože měl soucit se svým lidem i se svým příbytkem.</verse>
        <verse osisID='2Chr.36.16'>Oni však Boží posly zesměšňovali, pohrdali jeho slovy a jeho proroky prohlašovali za podvodníky, takže Hospodinovo rozhořčení dolehlo na jeho lid a nebyl, kdo by ho zhojil.</verse>
        <verse osisID='2Chr.36.17'>Přivedl na ně kaldejského krále, jenž mečem vyvraždil ve svatyni jejich mladé muže, neměl soucit s mladými muži ani s pannami, ani se starci a kmety; Bůh mu všechny vydal do rukou.</verse>
        <verse osisID='2Chr.36.18'>Také všechny předměty Hospodinova domu, velké i malé, poklady Hospodinova domu a poklady královy a jeho velmožů, to vše odvezl do Babylóna.</verse>
        <verse osisID='2Chr.36.19'>Dům Boží spálili, jeruzalémské hradby strhli, všechny jeho paláce vypálili a všechno vzácné zařízení bylo zničeno.</verse>
        <verse osisID='2Chr.36.20'>Pozůstatek lidu, jenž unikl meči, přestěhoval do Babylóna. Stali se otroky, sloužili jemu a jeho synům až do doby, kdy se kralování ujali Peršané.</verse>
        <verse osisID='2Chr.36.21'>Tak se naplnilo slovo Hospodinovo, které mluvil ústy Jeremjáše: "Dokud si země nevynahradí své dny odpočinku, bude odpočívat po všechny dny, co bude zpustošena, až se vyplní sedmdesát let."</verse>
        <verse osisID='2Chr.36.22'>V prvním roce vlády Kýra, krále perského, se splnilo slovo Hospodinovo, které mluvil ústy Jeremjáše. Hospodin vzbudil ducha perského krále Kýra, že dal po celém svém království rozhlásit a také zapsat:</verse>
        <verse osisID='2Chr.36.23'>"Toto praví Kýros, král perský: »Hospodin, Bůh nebes, mi dal všechna království země. Pověřil mě, abych mu vybudoval dům v Jeruzalémě, který je v Judsku. Kdokoli z vás, ze všeho jeho lidu - Hospodin, jeho Bůh, buď s ním - se může vydat na cestu.«"</verse>
      </chapter>
    </div></osisText>
</osis>