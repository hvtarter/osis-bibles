<?xml version='1.0' encoding='UTF-8'?>
<osis xmlns='http://www.bibletechnologies.net/2003/OSIS/namespace' xsi:schemaLocation='http://www.bibletechnologies.net/2003/OSIS/namespace http://www.bibletechnologies.net/osisCore.2.1.1.xsd' xmlns:xsi='http://www.w3.org/2001/XMLSchema-instance'>
  <osisText osisRefWork='Bible' osisIDWork='CzeCEP' xml:lang='cs'>
    <header>
      <revisionDesc>
        <date>2010-02-26</date>
        <p>initial OSIS 2.1.1 version</p>
      </revisionDesc>
      <work osisWork='CzeCEP'>
        <title>Czech Ekumenicky Cesky preklad</title>
        <contributor>Sword Project</contributor>
        <creator>Pan Tau</creator>
        <creator role='encoder'>ZefToOsis 1.0.0</creator>
        <subject>holy bible</subject>
        <date>2009-01-23</date>
        <description>Czech Ekumenicky Cesky preklad: Bible Pismo svate Stareho i Noveho Zakona podle ekumenickeho vydani z r. 1985 (c) Ekumenicka\par rada cirkvi v CR.</description>
        <publisher>graphic artist</publisher>
        <type type='OSIS'>Bible</type>
        <identifier type='OSIS'>CzeCEP</identifier>
        <source>http://www.crosswire.org/sword/servlet/SwordMod.Verify?modName=CzeCEP</source>
        <language type='IETF'>cs</language>
        <relation/>
        <coverage>provide the bible to the world</coverage>
        <rights>Copyrighted</rights>
        <scope/>
        <refSystem>Bible</refSystem>
      </work>
    </header>
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
  <div type='book' osisID='Job'>
      <chapter osisID='Job.1'>
        <verse osisID='Job.1.1'>Byl muž v zemi Úsu jménem Jób; byl to muž bezúhonný a přímý, bál se Boha a vystříhal se zlého.</verse>
        <verse osisID='Job.1.2'>Narodilo se mu sedm synů a tři dcery.</verse>
        <verse osisID='Job.1.3'>Jeho stáda čítala sem tisíc ovcí, tři tisíce velbloudů, pět set spřežení skotu a pět set oslic. Měl také velmi mnoho služebnictva. Ten muž předčil všechny syny dávnověku.</verse>
        <verse osisID='Job.1.4'>Jeho synové strojívali doma hodokvasy, každý ve svůj den, a zvali i své tři sestry, aby s nimi hodovaly a pily.</verse>
        <verse osisID='Job.1.5'>Když uplynuly dny hodokvasu, Jób pro ně posílal a posvěcoval Je. Za časného jitra obětoval oběti zápalné za každého z nich; říkal si totiž: "Možná, že moji synové zhřešili a zlořečili v srdci Bohu." Tak činil Jób po všechny dny.</verse>
        <verse osisID='Job.1.6'>Nastal pak den, kdy přišli synové Boží, aby předstoupili před Hospodina; přišel mezi ně i satan.</verse>
        <verse osisID='Job.1.7'>Hospodin se satana zeptal: "Odkud přicházíš?" Satan Hospodinu odpověděl: "Procházel jsem zemi křížem krážem."</verse>
        <verse osisID='Job.1.8'>Hospodin se satana zeptal: "Zdalipak sis všiml mého služebníka Jóba? Nemá na zemi sobě rovného. Je to muž bezúhonný a přímý, bojí se Boha a vystříhá se zlého."</verse>
        <verse osisID='Job.1.9'>Satan však Hospodinu odpověděl: "Cožpak se Jób bojí Boha bezdůvodně?</verse>
        <verse osisID='Job.1.10'>Vždyť jsi ho ze všech stran ohradil, rovněž jeho dům a všechno, co má. Dílu jeho rukou žehnáš a jeho stáda se na zemi rozmohla.</verse>
        <verse osisID='Job.1.11'>Ale jen vztáhni ruku a zasáhni všechno, co má, hned ti bude do očí zlořečit."</verse>
        <verse osisID='Job.1.12'>Hospodin na to satanovi odvětil: "Nuže, měj si moc nade vším, co mu patří, pouze na něho ruku nevztahuj." A satan od Hospodina odešel.</verse>
        <verse osisID='Job.1.13'>Nastal pak den, kdy Jóbovi synové a dcery hodovali a pili víno v domě svého prvorozeného bratra.</verse>
        <verse osisID='Job.1.14'>Tu přišel k Jóbovi posel a řekl: "Právě orali s dobytkem a při něm se popásaly oslice.</verse>
        <verse osisID='Job.1.15'>Vtom přitrhli Šebovci, pobrali je a čeleď pobili ostřím meče. Unikl jsem jenom já a oznamuji ti to."</verse>
        <verse osisID='Job.1.16'>Ještě nedomluvil, když přišel další a řekl: "Z nebe spadl Boží oheň, zachvátil ovce a čeleď pozřel. Unikl jsem jenom já a oznamuji ti to."</verse>
        <verse osisID='Job.1.17'>Ještě nedomluvil, když přišel další a řekl: "Kaldejci rozdělení do tří houfů napadli velbloudy, pobrali je a čeleď pobili ostřím meče. Unikl jsem jenom já a oznamuji ti to."</verse>
        <verse osisID='Job.1.18'>Ještě nedomluvil, když přišel další a řekl: "Tvoji synové a dcery hodovali a pili víno v domě svého prvorozeného bratra.</verse>
        <verse osisID='Job.1.19'>Vtom se zvedl od pouště silný vítr a opřel se ze všech čtyř stran do domu. Ten se na mladé lidi zřítil a oni zahynuli. Unikl jsem jenom já a oznamuji ti to."</verse>
        <verse osisID='Job.1.20'>Tu Jób povstal, roztrhl svou řízu a oholil si hlavu. Potom padl k zemi, klaněl se</verse>
        <verse osisID='Job.1.21'>a pravil: "Z života své matky jsem vyšel nahý, nahý se tam vrátím. Hospodin dal, Hospodin vzal; jméno Hospodinovo buď požehnáno."</verse>
        <verse osisID='Job.1.22'>Při tom všem se Jób nijak neprohřešil a neřekl proti Bohu nic nepatřičného.</verse>
      </chapter>
      <chapter osisID='Job.2'>
        <verse osisID='Job.2.1'>A nastal opět den, kdy synové Boží přišli, aby předstoupili před Hospodina; přišel mezi ně i satan, aby i on předstoupil před Hospodina.</verse>
        <verse osisID='Job.2.2'>Hospodin se satana zeptal: "Odkud přicházíš?" Satan Hospodinu odpověděl: "Procházel jsem zemi křížem krážem."</verse>
        <verse osisID='Job.2.3'>Hospodin se satana zeptal: "Zdalipak sis všiml mého služebníka Jóba? Nemá na zemi sobě rovného. Je to muž bezúhonný a přímý, bojí se Boha a vystříhá se zlého. Ve své bezúhonnosti setrvává dosud, ačkoli jsi mě proti němu podnítil, abych ho bezdůvodně mořil."</verse>
        <verse osisID='Job.2.4'>Satan však Hospodinu odpověděl: "Kůži za kůži! Za sebe samého dá člověk všechno, co má.</verse>
        <verse osisID='Job.2.5'>Ale jen vztáhni ruku a dotkni se jeho kostí a jeho masa, hned ti bude do očí zlořečit."</verse>
        <verse osisID='Job.2.6'>Hospodin na to satanovi odvětil: "Nuže, měj si ho v moci, avšak ušetři jeho život."</verse>
        <verse osisID='Job.2.7'>A satan od Hospodina odešel a ranil Jóba od hlavy k patě ošklivými vředy.</verse>
        <verse osisID='Job.2.8'>Jób vzal střep, aby se mohl škrábat, a posadil se do popela.</verse>
        <verse osisID='Job.2.9'>Jeho žena mu však řekla: "Ještě se držíš své bezúhonnosti? Zlořeč Bohu a zemři."</verse>
        <verse osisID='Job.2.10'>Ale on jí odpověděl: "Mluvíš jako nějaká bláhová žena. To máme od Boha přijímat jenom dobro, kdežto věci zlé přijímat nebudeme?" Při tom všem se Jób svými rty neprohřešil.</verse>
        <verse osisID='Job.2.11'>O všem tom zlém, co Jóba potkalo, se doslechli jeho tři přátelé a přišli každý ze svého místa: Elífaz Témanský, Bildad Šúchský a Sófar Naamatský. Dohodli se spolu, že mu půjdou projevit soustrast a potěšit ho.</verse>
        <verse osisID='Job.2.12'>Rozhlíželi se po něm už zdaleka, ale nemohli ho poznat. Propukli v hlasitý pláč, roztrhli své řízy a rozhazovali nad hlavou k nebi prach.</verse>
        <verse osisID='Job.2.13'>Seděli potom spolu s ním na zemi po sedm dní a nocí a slova k němu žádný nepromluvil, neboť viděli, že jeho bolest je nesmírná.</verse>
      </chapter>
      <chapter osisID='Job.3'>
        <verse osisID='Job.3.1'>Pak otevřel Jób ústa a zlořečil svému dni.</verse>
        <verse osisID='Job.3.2'>Jób mluvil takto:</verse>
        <verse osisID='Job.3.3'>"Ať zanikne den, kdy jsem se zrodil, noc, kdy bylo řečeno: »Je počat muž.«</verse>
        <verse osisID='Job.3.4'>Ať se onen den stane temnotou, shůry Bůh ať po něm nepátrá, svítání ať se nad ním nezaskví.</verse>
        <verse osisID='Job.3.5'>Temnota a šerá smrt ať jsou jeho zastánci, ať se na něj snese temné mračno, zatmění dne ať na něj náhle padne.</verse>
        <verse osisID='Job.3.6'>A tu noc, tu mrákota ať vezme, ať se netěší, že je mezi dny roku, do počtu měsíců ať se nedostane.</verse>
        <verse osisID='Job.3.7'>Ta noc ať je neplodná, žádné plesání ať do ní nepronikne.</verse>
        <verse osisID='Job.3.8'>Ať ji zatratí, kdo zaklínají den, ti, kdo dovedou vyburcovat livjátana.</verse>
        <verse osisID='Job.3.9'>Hvězdy ať se zatmí, nežli začne svítat, ať nevzejde světlo, když je bude očekávat, aby nespatřila řasy zory,</verse>
        <verse osisID='Job.3.10'>neboť neuzavřela život mé matky, neskryla trápení před mým zrakem.</verse>
        <verse osisID='Job.3.11'>Proč jsem nezemřel hned v lůně, nezahynul, sotvaže jsem vyšel ze života matky?</verse>
        <verse osisID='Job.3.12'>Proč jsem byl brán na kolena a nač kojen z prsů?</verse>
        <verse osisID='Job.3.13'>Ležel bych teď v klidu, spal bych, došel odpočinku</verse>
        <verse osisID='Job.3.14'>spolu s králi a zemskými rádci, jimž z toho, co zbudovali, zbyly trosky,</verse>
        <verse osisID='Job.3.15'>nebo s velmoži, co měli plno zlata a domy si naplnili stříbrem,</verse>
        <verse osisID='Job.3.16'>nebo jako zahrabaný potrat - nebyl bych tu, jako nedonošený plod, který nespatřil světlo.</verse>
        <verse osisID='Job.3.17'>Svévolníci přestanou tam bouřit, zemdlení tam dojdou odpočinku,</verse>
        <verse osisID='Job.3.18'>vězňové jsou rovněž bez starostí, neslyší křik poháněče,</verse>
        <verse osisID='Job.3.19'>malý i velký jsou si tam rovni, otrok je tam svobodný, bez pána.</verse>
        <verse osisID='Job.3.20'>Proč dopřává Bůh bědnému světlo, život těm, kdo mají v duši hořkost,</verse>
        <verse osisID='Job.3.21'>kdo toužebně čekají na smrt - a ona nejde, ač ji vyhledávají víc než skryté poklady,</verse>
        <verse osisID='Job.3.22'>těm, kdo radostí by jásali a veselili se, že našli hrob?</verse>
        <verse osisID='Job.3.23'>A proč muži, kterému je cesta skryta, ji Bůh zatarasil?</verse>
        <verse osisID='Job.3.24'>Místo abych pojedl, jen vzdychám, nářek ze mne tryská jako voda;</verse>
        <verse osisID='Job.3.25'>čeho jsem se tolik strachoval, to mě postihlo, dolehlo na mě to, čeho jsem se lekal.</verse>
        <verse osisID='Job.3.26'>Nepoznal jsem klidu ani míru ani odpočinutí - a přišla bouře."</verse>
      </chapter>
      <chapter osisID='Job.4'>
        <verse osisID='Job.4.1'>Na to navázal Elífaz Témanský slovy:</verse>
        <verse osisID='Job.4.2'>"Neponeseš těžce, zkusí-li to někdo s tebou mluvit? Kdo se však dokáže zdržet domluv?</verse>
        <verse osisID='Job.4.3'>Hle, tys napomínal mnohé, ruce ochablé jsi posiloval,</verse>
        <verse osisID='Job.4.4'>tvé domluvy pozvedaly klopýtajícího, podlomená kolena jsi utvrzoval.</verse>
        <verse osisID='Job.4.5'>Teď došlo na tebe a těžce to neseš, sotva tě to zasáhlo, hned naplněn jsi hrůzou.</verse>
        <verse osisID='Job.4.6'>Nedůvěřuješ už ve svou bohabojnost? Nedává ti naději tvůj bezúhonný život?</verse>
        <verse osisID='Job.4.7'>Jen se rozpomeň, kdo z nevinných kdy zhynul? Kde upadli přímí do záhuby?</verse>
        <verse osisID='Job.4.8'>Pokud jsem já viděl, jen ti, kdo se obírají ničemnostmi, ti, kdo rozsívají trápení, je také sklidí.</verse>
        <verse osisID='Job.4.9'>Hynou Božím dechem, když zavane jeho hněv, je s nimi konec.</verse>
        <verse osisID='Job.4.10'>Lev řve, kňučí mladý lvíček, lvíčatům jsou zuby vyraženy.</verse>
        <verse osisID='Job.4.11'>Bez úlovku hyne lev a lví mláďata se rozeběhnou.</verse>
        <verse osisID='Job.4.12'>Cosi se ke mně přikradlo, mé ucho zachytilo šelest;</verse>
        <verse osisID='Job.4.13'>při přemítání o nočních viděních, když na lidi se snáší mrákota,</verse>
        <verse osisID='Job.4.14'>přepadl mě strach a třásl jsem se, všechny kosti se mi strachem chvěly,</verse>
        <verse osisID='Job.4.15'>když jakýsi duch mě míjel, chlupy se mi zježily po těle.</verse>
        <verse osisID='Job.4.16'>Stanul - ale jeho zjev jsem nerozeznal, jen podoba jakási stanula před mým zrakem a v tichu jsem slyšel hlas:</verse>
        <verse osisID='Job.4.17'>»Což je člověk spravedlivější než Bůh, čistší muž než jeho Učinitel?«</verse>
        <verse osisID='Job.4.18'>Nemůže-li věřit vlastním služebníkům, shledává-li omylnost i na andělech,</verse>
        <verse osisID='Job.4.19'>tím spíš na těch, kteří přebývají ve hliněných domech a svým základem tkví v prachu; ty rozmáčkne snadnějši než mola.</verse>
        <verse osisID='Job.4.20'>Než se setká ráno s večerem, už budou rozdrceni, nežli si to uvědomí, navždy zhynou.</verse>
        <verse osisID='Job.4.21'>Bývá s nimi vytrženo i jejich stanové lano; umírají, ale ne v moudrosti.</verse>
      </chapter>
      <chapter osisID='Job.5'>
        <verse osisID='Job.5.1'>Jen si volej, odpoví ti někdo? Na koho ze svatých se obrátíš?</verse>
        <verse osisID='Job.5.2'>Pošetilce zabíjí vztek, žárlivost usmrcuje prostoduché.</verse>
        <verse osisID='Job.5.3'>Viděl jsem, jak pošetilec zakořenil, vím však, že jeho příbytek propadne zatracení,</verse>
        <verse osisID='Job.5.4'>Jeho synům záchrana se vzdálí, v bráně budou zdeptáni, nevysvobodí je nikdo.</verse>
        <verse osisID='Job.5.5'>Hladový sní jeho sklizeň, i z trní si ji vezme, žíznivý po jeho majetku baží.</verse>
        <verse osisID='Job.5.6'>Ničemnost přec nevzchází z prachu, trápení neklíčí z půdy,</verse>
        <verse osisID='Job.5.7'>Člověk je však zrozen pro trápení a jiskry, aby létaly vzhůru.</verse>
        <verse osisID='Job.5.8'>Spíše bych se dotazoval Boha, svoji záležitost předložil bych Bohu,</verse>
        <verse osisID='Job.5.9'>který dělá věci veliké a nevyzpytatelné, nesčíslné divy:</verse>
        <verse osisID='Job.5.10'>Dává mi déšť, polím sesílá vláhu,</verse>
        <verse osisID='Job.5.11'>ponížené staví na vysoké místo, zarmoucení docházejí spásy;</verse>
        <verse osisID='Job.5.12'>chytrákům však hatí plány, aby jejich ruce neprovedly to, čeho jsou schopni;</verse>
        <verse osisID='Job.5.13'>moudré jejich chytrostí dovede lapit, takže záměr potměšilců nadobro se zvrtne:</verse>
        <verse osisID='Job.5.14'>ve dne s temnotou se střetávají, v pravé poledne tápou jak v noci;</verse>
        <verse osisID='Job.5.15'>ubožáka od meče zachraňuje, z jejich úst a z jejich pevné ruky;</verse>
        <verse osisID='Job.5.16'>a tak nuzný má naději, ale podlost musí zavřít ústa.</verse>
        <verse osisID='Job.5.17'>Věru, blaze člověku, jehož Bůh trestá; kázeň Všemocného neodmítej.</verse>
        <verse osisID='Job.5.18'>On působí bolest, ale též obváže rány, co rozdrtí, vyléčí svou rukou.</verse>
        <verse osisID='Job.5.19'>Z šesti soužení tě vysvobodí, v sedmi nezasáhne tě nic zlého,</verse>
        <verse osisID='Job.5.20'>vykoupí tě ze smrti v čas hladu a za války z moci meče,</verse>
        <verse osisID='Job.5.21'>před bičem jazyka budeš ukryt, nebudeš se bát, až přijde zhouba,</verse>
        <verse osisID='Job.5.22'>vysměješ se zhoubě, hladomoru; a neboj se zemské zvěře,</verse>
        <verse osisID='Job.5.23'>vždyť budeš mít smlouvu s kamením na poli a polní zvěř bude žít pokojně s tebou,</verse>
        <verse osisID='Job.5.24'>shledáš, že je pokoj ve tvém stanu, dohlédneš-li na svůj příbytek, neshledáš hříchu,</verse>
        <verse osisID='Job.5.25'>shledáš, že tvé potomstvo je četné, tvoji potomci že jsou jak bylina země,</verse>
        <verse osisID='Job.5.26'>do hrobu sestoupíš ve zralosti, jako se sváží požaté obilí ve svůj čas.</verse>
        <verse osisID='Job.5.27'>Hle, toto jsme vyzpytovali, tak je tomu. Poslechni a sám to poznáš."</verse>
      </chapter>
      <chapter osisID='Job.6'>
        <verse osisID='Job.6.1'>Jób na to odpověděl:</verse>
        <verse osisID='Job.6.2'>"Kéž by bylo dobře zváženo mé hoře a mé neštěstí na vážky přiloženo!</verse>
        <verse osisID='Job.6.3'>Věru, těžší je než mořský písek, že se mi až slova pletou,</verse>
        <verse osisID='Job.6.4'>neboť ve mně vězí střely Všemocného, můj duch se napájí jejich jedem, seřadily se proti mně hrůzy Boží.</verse>
        <verse osisID='Job.6.5'>Hýká snad divoký osel, když má mladou trávu, bučí snad býk nad svou pící?</verse>
        <verse osisID='Job.6.6'>Což lze bez soli jíst něco mdlého? Má nějakou chuť vaječný bílek?</verse>
        <verse osisID='Job.6.7'>Štítím se dotýkat toho, co by můj chléb znečistilo.</verse>
        <verse osisID='Job.6.8'>Kéž přijde, oč žádám, a kéž Bůh dá, v co naději skládám,</verse>
        <verse osisID='Job.6.9'>aby mě Bůh ráčil rozmáčknout jak mola, pohnout rukou, odlomit mě z kmene.</verse>
        <verse osisID='Job.6.10'>Bylo by to pro mne potěšením, navzdor nelítostným bolestem bych poskakoval, neboť slova Svatého jsem nezatajil.</verse>
        <verse osisID='Job.6.11'>Kde naberu sílu, abych to přečkal? Kdy to skončí, abych to vydržel?</verse>
        <verse osisID='Job.6.12'>Je snad z kamene má síla a mé tělo z bronzu?</verse>
        <verse osisID='Job.6.13'>Cožpak mi pomoci není? Záchrana je mi odepřena?</verse>
        <verse osisID='Job.6.14'>Kdo své milosrdenství bližnímu odepírá, ten opouští bázeň Všemocného.</verse>
        <verse osisID='Job.6.15'>Mí bratři jsou věrolomní, nestálí jak potok, jak koryta potoků, které se vytrácejí,</verse>
        <verse osisID='Job.6.16'>jsou kalné od ledu, když sníh nad nimi taje,</verse>
        <verse osisID='Job.6.17'>v čas léta se vypařují, jeho žárem mizejí ze svého místa,</verse>
        <verse osisID='Job.6.18'>jen stružkami jejich tok se vine, plynou v pustotu a zanikají.</verse>
        <verse osisID='Job.6.19'>Vyhlížely je karavany z Témy, s nadějí k nim hleděly výpravy ze Šeby,</verse>
        <verse osisID='Job.6.20'>za své doufání však musely se stydět, přišli k nim a zklamaly se.</verse>
        <verse osisID='Job.6.21'>I vy jste teď, jako byste nebyly, při tom děsném pohledu vás jala bázeň.</verse>
        <verse osisID='Job.6.22'>Řekl jsem snad: »Dejte mi« či: »Plaťte za mne vlastním zbožím«</verse>
        <verse osisID='Job.6.23'>nebo: »Zachraňte mě z rukou protivníka« či snad: »Vykupte mě z rukou ukrutníků« ?</verse>
        <verse osisID='Job.6.24'>Poučte mě a já zmlknu, vysvětlete mi, v čem jsem chybil.</verse>
        <verse osisID='Job.6.25'>Přímá slova mohou zjitřit ránu, a co sledujete, že mi stále domlouváte?</verse>
        <verse osisID='Job.6.26'>Chcete mě snad kárat za má slova? Cožpak mluví do větru ten, kdo si zoufá?</verse>
        <verse osisID='Job.6.27'>Věru, metáte los o sirotka, svého druha jste ochotni prodat.</verse>
        <verse osisID='Job.6.28'>Buďte tak laskavi a obraťte se ke mně, což bych vám mohl do očí lhát?</verse>
        <verse osisID='Job.6.29'>Zadržte, ať nespáchá se podlost, zadržte, ať je tady ještě moje spravedlnost!</verse>
        <verse osisID='Job.6.30'>Což může být na mém jazyku nějaká podlost? Nepozná mé patro to, co vede do neštěstí?</verse>
      </chapter>
      <chapter osisID='Job.7'>
        <verse osisID='Job.7.1'>Zdali není člověk na zemi podroben v službu, nejsou jeho dny jako dny nádeníka?</verse>
        <verse osisID='Job.7.2'>Jako baží otrok po stínu a jak nádeník čeká na výdělek,</verse>
        <verse osisID='Job.7.3'>tak se mi dostaly dědictvím daremné měsíce, noci plné trápení se staly mým údělem.</verse>
        <verse osisID='Job.7.4'>Když uléhám, ptám se: »Kdy už vstanu?« a pak zase: »Kdy se snese večer?« Syt jsem toho, na lůžku se převalovat do rozbřesku.</verse>
        <verse osisID='Job.7.5'>Mé tělo je obaleno červy a strupy plnými prachu, kůže mi puká a mokvá.</verse>
        <verse osisID='Job.7.6'>Rychleji než tkalcův člunek uběhly mé dny, skončily v naprosté beznaději.</verse>
        <verse osisID='Job.7.7'>Bože, pomni, že můj život uprchne jak vítr a nic dobrého už nikdy nespatří mé oči.</verse>
        <verse osisID='Job.7.8'>Neuzří mě oko, jež mě vídávalo, budou-li mě tvoje oči hledat, nebudu tu.</verse>
        <verse osisID='Job.7.9'>Oblak se rozplyne, zmizí; stejně kdo sestoupí do podsvětí, už nevystoupí,</verse>
        <verse osisID='Job.7.10'>nevrátí se nikdy zpět do svého domu, neobjeví se už na svém místě.</verse>
        <verse osisID='Job.7.11'>A tak bránit nemohu svým ústům, mluví ze mne úzkost mého ducha, lká ze mne hořkost mé duše.</verse>
        <verse osisID='Job.7.12'>Jsem snad moře nebo dračí netvor, že proti mně stavíš stráž?</verse>
        <verse osisID='Job.7.13'>Řeknu-li si: »Potěší mě moje lože, mé lůžko mi ulehčí v mém lkání«,</verse>
        <verse osisID='Job.7.14'>děsíš mě skrze sny a přepadáš mě viděními,</verse>
        <verse osisID='Job.7.15'>že bych spíše volil zardoušení, spíše smrt než kruté trápení.</verse>
        <verse osisID='Job.7.16'>Život se mi zprotivil, nechci žít věčně, už mě nech, mé dny jsou pouhý vánek.</verse>
        <verse osisID='Job.7.17'>Co je člověk, že mu přikládáš význam, že se jím zabýváš v srdci,</verse>
        <verse osisID='Job.7.18'>že na něj dohlížíš každého rána a každou chvíli ho zkoušíš?</verse>
        <verse osisID='Job.7.19'>Proč svůj zrak ode mne neodvrátíš, nenecháš mě ani slinu polknout?</verse>
        <verse osisID='Job.7.20'>Zhřešil-li jsem, co mám podle tebe dělat, hlídači lidí? Proč sis mě vzal za terč, až jsem se stal břemenem sám sobě?</verse>
        <verse osisID='Job.7.21'>Proč mi přestupek můj nepromineš, nesejmeš ze mne mou vinu? Již uléhám do prachu a až mě budeš za úsvitu hledat, nebudu již."</verse>
      </chapter>
      <chapter osisID='Job.8'>
        <verse osisID='Job.8.1'>Na to navázal Bildad Šúchský slovy:</verse>
        <verse osisID='Job.8.2'>"Chceš takhle rozprávět ještě dlouho? Slova tvých úst jsou jako prudký vítr.</verse>
        <verse osisID='Job.8.3'>Což Bůh křiví právo, Všemocný snad překrucuje spravedlnost?</verse>
        <verse osisID='Job.8.4'>Jestliže tví synové se proti němu prohřešili, vydal jsi v moc jejich nevěrnosti.</verse>
        <verse osisID='Job.8.5'>Budeš-li však za úsvitu hledat Boha a o milost prosit Všemocného,</verse>
        <verse osisID='Job.8.6'>budeš-li ryzí a přímý, jistě bude nad tebou bdít a obnoví tvůj příbytek pro tvou spravedlnost.</verse>
        <verse osisID='Job.8.7'>Pakli toho, cos měl prve, bylo málo, převelice vzroste, co budeš mít potom.</verse>
        <verse osisID='Job.8.8'>Jen se zeptej předešlého pokolení, a co vyzkoumali jejich otcové, buď hotov slyšet.</verse>
        <verse osisID='Job.8.9'>Jsme tu jenom od včerejška, nic jsme nepoznali, naše dny jsou na zemi jen stínem.</verse>
        <verse osisID='Job.8.10'>Oni tě však poučí, řeknou ti všichno, a ze svého srdce pronesou řeč.</verse>
        <verse osisID='Job.8.11'>Cožpak roste rákos, kde není bažina? Může bez vody vzrůst sítí?</verse>
        <verse osisID='Job.8.12'>Ještě raší, posekat je nelze, a schne dříve než ostatní tráva.</verse>
        <verse osisID='Job.8.13'>Tak je tomu se stezkami všech, kteří na Boha zapomněli, naděje rouhače přijde vniveč;</verse>
        <verse osisID='Job.8.14'>ve své důvěřivé jistotě se zklame, jeho doufání - toť pavučina.</verse>
        <verse osisID='Job.8.15'>Opře se o svůj dům, ale ten neobstojí, podrží se ho, on však nebude stát.</verse>
        <verse osisID='Job.8.16'>Na slunci je plný mízy, jeho výhonek přerůstá ze zahrady,</verse>
        <verse osisID='Job.8.17'>jeho kořeny se proplétají kamennými valy, lze jej vidět i v kamenných domech.</verse>
        <verse osisID='Job.8.18'>Je-li však vyhlazen ze svého místa, ono se ho zřekne: »Nikdy jsem tě nevidělo.«</verse>
        <verse osisID='Job.8.19'>Hle, takové jsou radosti jeho cesty; z jeho prachu vyraší hned jiný.</verse>
        <verse osisID='Job.8.20'>Ovšem, bezúhonného Bůh nezavrhne ani ruku zlovolníků neposílí.</verse>
        <verse osisID='Job.8.21'>Jistě naplní tvá ústa smíchem a hlaholem tvé rty.</verse>
        <verse osisID='Job.8.22'>Kdo tě nenávidí, budou oblečeni v hanbu, po stanu svévolných nezbude nic."</verse>
      </chapter>
      <chapter osisID='Job.9'>
        <verse osisID='Job.9.1'>Jób na to odpověděl:</verse>
        <verse osisID='Job.9.2'>"Vskutku vím, je tomu tak, což může člověk být před Bohem spravedlivý?</verse>
        <verse osisID='Job.9.3'>Kdo by s ním chtěl vésti spor, z tisíce otázek jedinou nezodpoví.</verse>
        <verse osisID='Job.9.4'>On má srdce moudré a nesmírnou sílu, což dojde pokoje ten, kdo se mu vzepře?</verse>
        <verse osisID='Job.9.5'>On přenáší hory, než by se kdo nadál, převrací je v hněvu;</verse>
        <verse osisID='Job.9.6'>zemí pohne z místa, až se její sloupy chvějí.</verse>
        <verse osisID='Job.9.7'>Slunci rozkáže - a nesmí vzejít, zapečeťuje i hvězdy,</verse>
        <verse osisID='Job.9.8'>sám nebesa roztahuje, kráčí po hřebenech mořských vln,</verse>
        <verse osisID='Job.9.9'>on udělal souhvězdí Lva, Orióna i Plejády a souhvězdí jižní.</verse>
        <verse osisID='Job.9.10'>Dělá věci veliké a nevyzpytatelné, nesčíslné divy.</verse>
        <verse osisID='Job.9.11'>Jde-li mimo mne, nevidím ho, míjí-li mě, ani ho nepostřehnu.</verse>
        <verse osisID='Job.9.12'>Jestliže co uchvátí, kdo ho donutí to vrátit, kdopak se ho zeptá: »Co to děláš?«</verse>
        <verse osisID='Job.9.13'>Bůh, ten hněv svůj neodvrací, sami pomocníci Netvora se před ním musí shrbit.</verse>
        <verse osisID='Job.9.14'>Jak bych mu já tedy mohl odpovídat? Jak bych před ním volil svoje slova?</verse>
        <verse osisID='Job.9.15'>Jemu neuměl bych odpovědět, i kdybych byl spravedlivý; svého Soudce jenom o milost bych prosil.</verse>
        <verse osisID='Job.9.16'>A kdybych i zavolal, aby mi odpověděl, nevěřím, že přál by sluchu mému hlasu.</verse>
        <verse osisID='Job.9.17'>Vždyť mě zachvacuje vichrem, bezdůvodně rozmnožuje moje rány,</verse>
        <verse osisID='Job.9.18'>ani oddechnout mi nedá a jen hořkostmi mě sytí.</verse>
        <verse osisID='Job.9.19'>Má-li kdo nesmírnou sílu, má ji on, a co se týče soudu, kdopak jiný mě předvolá?</verse>
        <verse osisID='Job.9.20'>I kdybych byl spravedlivý, za svévolníka mě prohlásí má ústa, a kdybych byl bezúhonný, prohlásí mě za křivého.</verse>
        <verse osisID='Job.9.21'>Jsem bezúhonný. Nic na sebe nevím. Protiví se mi už život.</verse>
        <verse osisID='Job.9.22'>Je to jedno, proto říkám: On skoncuje s bezúhonným jako se svévolníkem.</verse>
        <verse osisID='Job.9.23'>A když bičem náhle usmrcuje, ze zoufalství nevinných si činí posměch.</verse>
        <verse osisID='Job.9.24'>Země byla vydána v moc svévolníka a on přikrývá tvář jejich soudců; když ne on, kdo tedy?</verse>
        <verse osisID='Job.9.25'>Mé dny byly rychlejší než spěšný posel, uprchly a neužily dobra,</verse>
        <verse osisID='Job.9.26'>prolétly jak rákosové čluny, jako orel na kořist se vrhající.</verse>
        <verse osisID='Job.9.27'>Řeknu-li si: Zapomenu na své lkání, smutku zanechám a pookřeji,</verse>
        <verse osisID='Job.9.28'>hned se všeho toho trápení zas lekám, neboť vím, že trest mi nepromineš.</verse>
        <verse osisID='Job.9.29'>Jestliže jsem si svévolně vedl, co se budu namáhat pro nějaký přelud?</verse>
        <verse osisID='Job.9.30'>I kdybych se umyl sněhem, dlaně si očistil louhem,</verse>
        <verse osisID='Job.9.31'>přece bys mě vnořil do takové jámy, že by si mě hnusil i můj šat.</verse>
        <verse osisID='Job.9.32'>On přec není jako já, abych mu odpovídal, abychom v soud vešli spolu.</verse>
        <verse osisID='Job.9.33'>Není mezi námi rozhodčího, jenž by vložil ruku na nás oba.</verse>
        <verse osisID='Job.9.34'>Kéž by odňal ode mne svou hůl a nepřepadal mě jak postrach.</verse>
        <verse osisID='Job.9.35'>Mluvil bych a nebál se ho, ale v mém případě tomu tak není.</verse>
      </chapter>
      <chapter osisID='Job.10'>
        <verse osisID='Job.10.1'>Život mě omrzel, dám teď volný průchod svému lkání, budu mluvit v hořkosti své duše.</verse>
        <verse osisID='Job.10.2'>Řeknu Bohu: Za svévolníka mě nepokládej, dej mi vědět, proč vedeš spor se mnou.</verse>
        <verse osisID='Job.10.3'>K čemu je ti dobré, že mě týráš? Zprotivil se ti výtvor tvých rukou, že dáváš zářit záměrům svévolníků?</verse>
        <verse osisID='Job.10.4'>Cožpak máš tělesné oči, což se díváš stejně jako člověk?</verse>
        <verse osisID='Job.10.5'>Jsou tvoje dny jako dny člověka, léta tvá jako dny muže,</verse>
        <verse osisID='Job.10.6'>že vyhledáváš můj přečin a že pátráš po mém hříchu?</verse>
        <verse osisID='Job.10.7'>Vždyť víš, že svévolník nejsem, a že nikdo nevysvobodí z tvé ruky.</verse>
        <verse osisID='Job.10.8'>Tvé ruce mě ztvárnily a udělaly se vším všudy, a teď najednou mě hubíš.</verse>
        <verse osisID='Job.10.9'>Prosím, upamatuj se, že jsi mě učinil jako hlínu a že mě obracíš v prach.</verse>
        <verse osisID='Job.10.10'>Což jsi mě nenalil do nádoby jako mléko a jako sýr nenechal srazit?</verse>
        <verse osisID='Job.10.11'>Přioděl jsi mě kůží a masem, propletls mě šlachami a kostmi,</verse>
        <verse osisID='Job.10.12'>nakládal jsi se mnou milosrdně, dals mi život a tvůj dohled střežil mého ducha.</verse>
        <verse osisID='Job.10.13'>Ale ve svém srdci ukryls toto - bylo to tvým úmyslem, to vím - :</verse>
        <verse osisID='Job.10.14'>že proti mě budeš ve střehu, jestliže zhřeším, že nenecháš bez trestu můj přečin.</verse>
        <verse osisID='Job.10.15'>Běda mně, kdybych byl svévolně jednal! Ač jsem spravedlivý, hlavu nepozvedám, hanbou přesycen vidím své pokoření.</verse>
        <verse osisID='Job.10.16'>Kdybych se pozvedal, jak lev bys mě honil, svoji divuplnou moc bys opět na mně zjevil.</verse>
        <verse osisID='Job.10.17'>Stavěl bys proti mně nové svědky, stupňoval své roztrpčení na mě, vystřídaly by se u mne celé voje.</verse>
        <verse osisID='Job.10.18'>Proč jsi mě vyvedl z matčina lůna! Kéž bych byl zhynul a žádné oko mě nespatřilo.</verse>
        <verse osisID='Job.10.19'>Byl bych, jako bych nikdy nebyl, byl bych nesen ze života matky k hrobu.</verse>
        <verse osisID='Job.10.20'>Což není mých dnů tak málo? Kéž by toho nechal a odstoupil ode mne, abych trochu okřál,</verse>
        <verse osisID='Job.10.21'>dřív než půjdu tam, odkud návratu není, do země temnot a šeré smrti,</verse>
        <verse osisID='Job.10.22'>do země temné jak mračno, do šera smrti, kde není řádu, kde záblesk svítání je jako mračno."</verse>
      </chapter>
      <chapter osisID='Job.11'>
        <verse osisID='Job.11.1'>Na to navázal Sófar Naamatský slovy:</verse>
        <verse osisID='Job.11.2'>"Má takové množství slov zůstat bez odpovědi? Má mluvka být v právu?</verse>
        <verse osisID='Job.11.3'>Mohou lidé k tomu, co povídáš, mlčet? Máš ty se dál vysmívat a nikdo tě neusadí?</verse>
        <verse osisID='Job.11.4'>Říkáš: »Co jsem zastával, je ryzí, jsem před tebou čistý.«</verse>
        <verse osisID='Job.11.5'>Jen kdyby Bůh promluvil a otevřel rty proti tobě,</verse>
        <verse osisID='Job.11.6'>prozradil by ti taje moudrosti: dvojnásobný trest k záchraně vede. Věz, že Bůh chce zapomenout na tvé nepravosti.</verse>
        <verse osisID='Job.11.7'>Dokážeš vystihnout Boha či obsáhnout dokonalost Všemocného,</verse>
        <verse osisID='Job.11.8'>jež nebesa převyšuje? Co chceš dělat? Hlubší je než podsvětí. Co o tom víš?</verse>
        <verse osisID='Job.11.9'>Její míra je delší než země, širší nežli moře.</verse>
        <verse osisID='Job.11.10'>Chce-li změnit, uzavřít, svolat, kdo ho odvrátí?</verse>
        <verse osisID='Job.11.11'>Ano, on zná falešníky, vidí ničemnosti - a srozuměn není.</verse>
        <verse osisID='Job.11.12'>Může tupec dostat rozum? Narodí se hříbě divokého osla jako člověk?</verse>
        <verse osisID='Job.11.13'>Jestliže teď napravíš své srdce a vztáhneš své ruce k Bohu,</verse>
        <verse osisID='Job.11.14'>jestliže dáš ruce pryč od ničemností, nepřipustíš, aby ve tvém stanu přebývala podlost,</verse>
        <verse osisID='Job.11.15'>tedy pozdvihneš tvář bez poskvrny, budeš jak odlitý z bronzu, nepocítíš bázně,</verse>
        <verse osisID='Job.11.16'>zapomeneš na trápení, bude ve tvých vzpomínkách jak voda, která uplynula.</verse>
        <verse osisID='Job.11.17'>Nadejde ti věk jasnější nad poledne, chmury obrátí se v jitro.</verse>
        <verse osisID='Job.11.18'>Doufej, naděje ti kyne, pohleď, budeš uléhat v bezpečí.</verse>
        <verse osisID='Job.11.19'>Budeš odpočívat a nikdo tě nevyděsí, získat tebe budou si přát mnozí,</verse>
        <verse osisID='Job.11.20'>kdežto svévolníkům vypoví zrak, ztratí útočiště, jejich nadějí je: vydechnout duši."</verse>
      </chapter>
      <chapter osisID='Job.12'>
        <verse osisID='Job.12.1'>Jób na to odpověděl:</verse>
        <verse osisID='Job.12.2'>"Vy jste vskutku ten pravý lid, s vámi vymře moudrost!</verse>
        <verse osisID='Job.12.3'>Ale já mám také rozum jako vy, nejsem zpozdilejší než vy; kdopak tohle neví?</verse>
        <verse osisID='Job.12.4'>Jsem k posměchu i vlastnímu příteli, jemuž Bůh odpoví, když volá; v posměchu je spravedlivý, bezúhonný.</verse>
        <verse osisID='Job.12.5'>Bezstarostný smýšlí o zániku pohrdavě, sám stojí pevně, když nohy jiných vrávorají!</verse>
        <verse osisID='Job.12.6'>Stany zhoubců zůstávají nerušené, v bezpečí jsou ti, kdo popouzejí Boha, i ten, kdo chce Boha mít v své moci.</verse>
        <verse osisID='Job.12.7'>Avšak dobytka se zeptej, poučí tě, nebeského ptactva, ono ti to poví,</verse>
        <verse osisID='Job.12.8'>poučí tě i křoviska země, mořské ryby vyprávět ti budou.</verse>
        <verse osisID='Job.12.9'>Kdo z nich všech by nevěděl, že ruka Hospodinova to učinila</verse>
        <verse osisID='Job.12.10'>a že v jeho ruce je život všeho, co žije, duch každého lidského tvora.</verse>
        <verse osisID='Job.12.11'>Zda nezkouší ucho slova jako patro ochutnává pokrm?</verse>
        <verse osisID='Job.12.12'>Což jen u kmetů je moudrost a rozumnost pouze v dlouhém věku?</verse>
        <verse osisID='Job.12.13'>Moudrost, ta je u Boha, i bohatýrská síla, u něho je rozvaha i rozum.</verse>
        <verse osisID='Job.12.14'>Co rozboří, nikdo nezbuduje, zavře dveře za někým a otevřít je nelze.</verse>
        <verse osisID='Job.12.15'>Když zadrží vody, přijde sucho, když je vypustí, pak podvracejí zemi.</verse>
        <verse osisID='Job.12.16'>U něho je moc i pohotová pomoc, patří mu, kdo chybuje, i ten, kdo svádí.</verse>
        <verse osisID='Job.12.17'>Rádce odvádí vysvlečené, ze soudců činí ztřeštěnce,</verse>
        <verse osisID='Job.12.18'>pouta králů rozvazuje, pásem ovazuje jejich bedra,</verse>
        <verse osisID='Job.12.19'>kněze odvádí vysvlečené, vyvrací prastaré rody,</verse>
        <verse osisID='Job.12.20'>odnímá řeč spolehlivým, starcům bere soudnost,</verse>
        <verse osisID='Job.12.21'>opovržením zahrne urozené, uvolňuje hráze řečišť,</verse>
        <verse osisID='Job.12.22'>odkrývá hlubiny temnot a na světlo vyvádí, co je v šeru smrti,</verse>
        <verse osisID='Job.12.23'>pronárodům dává vzrůst i zánik, rozprostírá pronárody i odvádí je,</verse>
        <verse osisID='Job.12.24'>bere rozum náčelníkům lidu země, zavádí je do bezcestných pustot,</verse>
        <verse osisID='Job.12.25'>aby tápali v temnotě beze světla, ano, zavádí je jako opilého.</verse>
      </chapter>
      <chapter osisID='Job.13'>
        <verse osisID='Job.13.1'>Hle, to všechno spatřilo mé oko, mé ucho to vyslechlo, rozumím tomu.</verse>
        <verse osisID='Job.13.2'>Co víte vy, to vím také, nejsem zpozdilejší než vy.</verse>
        <verse osisID='Job.13.3'>Ano, budu mluvit se Všemocným, obhájit se chci před Bohem.</verse>
        <verse osisID='Job.13.4'>Ale vy jste šiřitelé klamu, lékaři k ničemu, vy všichni.</verse>
        <verse osisID='Job.13.5'>Kéž byste konečně zmlkli, bylo by to od vás moudré.</verse>
        <verse osisID='Job.13.6'>Slyšte, jak se budu hájit, důvody mých rtů sledujte s pozorností.</verse>
        <verse osisID='Job.13.7'>To v zájmu Boha mluvíte podlost, mluvíte lest kvůli němu?</verse>
        <verse osisID='Job.13.8'>Chcete se zastávat Boha nebo vést spor místo něho?</verse>
        <verse osisID='Job.13.9'>Bude-li vás zkoumat, dopadnete dobře? Či ho chcete obloudit, jako lze obloudit člověka?</verse>
        <verse osisID='Job.13.10'>Tvrdě vás potrestá, budete-li jednat pokoutně a stranit.</verse>
        <verse osisID='Job.13.11'>Což vás neohromí jeho vznešenost, nepadne na vás strach z něho?</verse>
        <verse osisID='Job.13.12'>Vaše připomínky jsou pořekadla z popela, čím se oháníte, je pouhá hlína.</verse>
        <verse osisID='Job.13.13'>Zmlkněte přede mnou, ať mohu mluvit, pak ať se přese mne přežene cokoli.</verse>
        <verse osisID='Job.13.14'>Chci nasadit svou kůži, dát svůj život v sázku.</verse>
        <verse osisID='Job.13.15'>I kdyby mě zabil a já už neměl co očekávat, přece bych chtěl před ním obhájit své cesty.</verse>
        <verse osisID='Job.13.16'>Vždyť on je má spása. Rouhač k němu nemá přístup.</verse>
        <verse osisID='Job.13.17'>Slyšte, slyšte mou řeč, dopřejte sluchu tomu, co vám sdělím.</verse>
        <verse osisID='Job.13.18'>Hleďte, předkládám svou při, vím, že budu uznán spravedlivým.</verse>
        <verse osisID='Job.13.19'>Kdo chce se mnou vésti spor? Budu-li mlčet, zhynu.</verse>
        <verse osisID='Job.13.20'>Jen dvojí mi, Bože, nečiň, a nebudu se před tebou skrývat:</verse>
        <verse osisID='Job.13.21'>Vzdal ode mne svoji ruku a strach z tebe ať mě nepřepadá.</verse>
        <verse osisID='Job.13.22'>Zavolej, a já se ozvu, nebo budu mluvit já, a odpovíš mi.</verse>
        <verse osisID='Job.13.23'>Kolik je mých nepravostí a mých hříchů? Dej mi poznat mou nevěrnost a hřích.</verse>
        <verse osisID='Job.13.24'>Proč skrýváš svou tvář a pokladáš mě za svého nepřítele?</verse>
        <verse osisID='Job.13.25'>Chceš postrašit odvátý list, honit suché stéblo?</verse>
        <verse osisID='Job.13.26'>Věru, znamenáš si na mě trpké věci, přičítáš mi nepravosti mého mládí,</verse>
        <verse osisID='Job.13.27'>svíráš do klády mé nohy, dáváš pozor na všechny mé stezky, zanášíš si každou šlápotu mých nohou.</verse>
        <verse osisID='Job.13.28'>Člověk se rozpadá jako něco zetlelého, jako přikrývka rozežraná moly.</verse>
      </chapter>
      <chapter osisID='Job.14'>
        <verse osisID='Job.14.1'>Člověk narozený z ženy má krátký věk, avšak nepokoje do sytosti.</verse>
        <verse osisID='Job.14.2'>Jako květ vzejde a zvadne, prchá jako stín a neobstojí.</verse>
        <verse osisID='Job.14.3'>Přesto na něj upíráš svůj zrak a přivádíš mě na soud s tebou.</verse>
        <verse osisID='Job.14.4'>Kdo dokáže, aby čisté vzešlo z nečistého? Vůbec nikdo.</verse>
        <verse osisID='Job.14.5'>Jestliže jsou stanoveny jeho dny, počet jeho měsíců je ve tvé moci, nepřekročí cíl, jejž jsi mu vytkl.</verse>
        <verse osisID='Job.14.6'>Odvrať od něho své oči, ať si pooddechne jako nádeník, který je rád, že má den za sebou.</verse>
        <verse osisID='Job.14.7'>Stromu zbývá aspoň naděje, že i když podťat, začne rašit znovu a že jeho výhonky růst nepřestanou,</verse>
        <verse osisID='Job.14.8'>byť odumřel jeho kořen v zemi a na prach ztrouchnivěl jeho pařez.</verse>
        <verse osisID='Job.14.9'>Jak ucítí vodu, pučí znovu, rozvětví se jako mladý stromek.</verse>
        <verse osisID='Job.14.10'>Zemře-li muž, rozpadne se. Zhyne-li člověk, kam se poděl?</verse>
        <verse osisID='Job.14.11'>Z moře se vytratí vody, řeka opadne a vyschne;</verse>
        <verse osisID='Job.14.12'>člověk ulehne a nepovstane a dokud nebesa budou, neprocitne, ze spánku se neprobudí.</verse>
        <verse osisID='Job.14.13'>Kéž bys mě skryl v podsvětí a schoval mě, než pomine tvůj hněv, stanovil mi lhůtu a pamatoval na mě.</verse>
        <verse osisID='Job.14.14'>Kdyby mohl ožít muž, jenž zemřel, čekal bych po všechny dny své služby, až budu vystřídán.</verse>
        <verse osisID='Job.14.15'>Zavolal bys a já bych se ozval, až se ti zasteskne po díle tvých rukou.</verse>
        <verse osisID='Job.14.16'>A kdybys pak počítal mé kroky, nedbal bys už mého hříchu,</verse>
        <verse osisID='Job.14.17'>zapečetěna by byla do uzlíku má nevěrnost, moji nepravost bys zastřel.</verse>
        <verse osisID='Job.14.18'>Také hora se rozpadne a zřítí, i skála se pohne z místa;</verse>
        <verse osisID='Job.14.19'>voda kameny omílá, svým proudem odplaví prach země; tak ničíš naději člověka.</verse>
        <verse osisID='Job.14.20'>Dotíráš na něho vytrvale, dokud neodejde, měníš jeho tvář a vyhostíš ho.</verse>
        <verse osisID='Job.14.21'>Neví, jsou-li jeho synové ve cti, není mu známo, jsou-li v nevážnosti.</verse>
        <verse osisID='Job.14.22'>Tělo bolestmi ho souží, sám nad sebou truchlí."</verse>
      </chapter>
      <chapter osisID='Job.15'>
        <verse osisID='Job.15.1'>Na to navázal Elífaz Témanský slovy:</verse>
        <verse osisID='Job.15.2'>"Může moudrý člověk hlásat tak naduté vědomosti, naplnit si břicho větrem od východu?</verse>
        <verse osisID='Job.15.3'>Obhajovat se slovem, jež k ničemu není, řečmi, které neprospějí?</verse>
        <verse osisID='Job.15.4'>Ty sám porušuješ bázeň Boží, rozjímat před Bohem znemožňuješ.</verse>
        <verse osisID='Job.15.5'>Tvá ústa jsou zajedno s tvou nepravostí, jazyk chytrácký jsi zvolil.</verse>
        <verse osisID='Job.15.6'>Ne já, nýbrž tvá ústa tě usvědčují ze svévole, tvoje rty vypovídají proti tobě.</verse>
        <verse osisID='Job.15.7'>Jsi snad zrozen jako první z lidí, přišels na svět dříve než pahorky?</verse>
        <verse osisID='Job.15.8'>Vyslechls důvěrný rozhovor Boží, že strhuješ jen na sebe moudrost?</verse>
        <verse osisID='Job.15.9'>Co víš, abychom to nevěděli, čemu rozumíš, a nám to není známé?</verse>
        <verse osisID='Job.15.10'>Šedivý i kmet jsou mezi námi, věkem ctihodnější než tvůj otec.</verse>
        <verse osisID='Job.15.11'>Boží útěchy jsou tobě málo, když láskyplně s tebou mluví?</verse>
        <verse osisID='Job.15.12'>Co tě připravuje o rozum? Proč blýskáš očima?</verse>
        <verse osisID='Job.15.13'>Svým duchem se stavíš proti Bohu, vypouštíš z úst nehorázná slova.</verse>
        <verse osisID='Job.15.14'>Co je člověk? Je snad bez poskvrny? Což může být spravedlivý, kdo se zrodil z ženy?</verse>
        <verse osisID='Job.15.15'>Hle, on ani na své svaté nedá a nebesa nejsou v jeho očích bez poskvrny,</verse>
        <verse osisID='Job.15.16'>což teprve ohavný a zvrhlý člověk, který pije podlost jako vodu?</verse>
        <verse osisID='Job.15.17'>Poslouchej mě, co ti sdělím. Budu ti vyprávět, co jsem uzřel,</verse>
        <verse osisID='Job.15.18'>co hlásali moudří, co jim netajili jejich otcové,</verse>
        <verse osisID='Job.15.19'>ti, jimž jediným byla dána země, takže cizák mezi nimi nepřecházel:</verse>
        <verse osisID='Job.15.20'>Svévolník se úzkostlivě chvěje po všechny dny, hrůzovládci počet jeho let je ukryt.</verse>
        <verse osisID='Job.15.21'>Jeho uši slyší zvuk strašlivých zvěstí, v čas pokoje přijde na něj zhoubce.</verse>
        <verse osisID='Job.15.22'>Nevěří, že by se z temnot vrátil - je vyhlédnut pro meč.</verse>
        <verse osisID='Job.15.23'>Poplašeně bloudí, že není chléb, ví, že je mu připraven den temnot.</verse>
        <verse osisID='Job.15.24'>Soužení a úzkosti ho přepadají, dotírají na něho jako král k útoku připravený,</verse>
        <verse osisID='Job.15.25'>neboť vztáhl ruku proti Bohu, počínal si vyzývavě proti Všemocnému,</verse>
        <verse osisID='Job.15.26'>rozběhl se proti němu se skloněnou šíjí, pod hustým krunýřem svých štítů.</verse>
        <verse osisID='Job.15.27'>Svoji tvář zahalil tukem, ztučněl na slabinách.</verse>
        <verse osisID='Job.15.28'>Usadil se ve zničených městech, v neobývatelných domech, hrozících zřícením.</verse>
        <verse osisID='Job.15.29'>Nezůstane bohatý a jeho statek neobstojí, jeho majetek se na zemi nerozmůže.</verse>
        <verse osisID='Job.15.30'>Nevyjde z temnot, jeho výhonek sežehne plamen; sám zajde dechem svých úst.</verse>
        <verse osisID='Job.15.31'>Ač nevěří v šalebnost, bude jí zaveden, výměnou sklidí zase jen faleš.</verse>
        <verse osisID='Job.15.32'>Než vyprší jeho den, plné odměny se dočká, jeho ratolest se nebude zelenat,</verse>
        <verse osisID='Job.15.33'>bude jako vinná réva, když shazuje nedozrálé hrozny, nebo jak oliva shazující květy.</verse>
        <verse osisID='Job.15.34'>Spolek rouhačů zůstane neplodný, oheň zhltá stany úplatkářů;</verse>
        <verse osisID='Job.15.35'>plodí trápení a rodí ničemnosti, jejich lůno připravuje lest."</verse>
      </chapter>
      <chapter osisID='Job.16'>
        <verse osisID='Job.16.1'>Jób na to odpověděl:</verse>
        <verse osisID='Job.16.2'>"Slyšel jsem už mnoho podobného, těšíte mě všichni jen trápením.</verse>
        <verse osisID='Job.16.3'>Kdypak skončí to mluvení do větru? Co tě rozjitřuje, že tak odpovídáš?</verse>
        <verse osisID='Job.16.4'>Také bych mohl mluvit jako vy, kdybyste vy byli na mém místě, ohánět se proti vám slovy, potřásat nad vámi hlavou.</verse>
        <verse osisID='Job.16.5'>Já bych vám však svými ústy dodával odvahu, svými rty bych šetrně projevil soustrast.</verse>
        <verse osisID='Job.16.6'>Promluvím-li, nezůstanu ušetřen bolesti, když od toho upustím, co ztratím?</verse>
        <verse osisID='Job.16.7'>Naplňuje mě teď, Bože, malomyslností, že jsi zpustošil celou mou pospolitost.</verse>
        <verse osisID='Job.16.8'>Zasáhl jsi mě, mám na to svědka, je jím má vychrtlost, ta mi to do očí dokazuje.</verse>
        <verse osisID='Job.16.9'>Jeho hněv mě rozsápal, zanevřel na mě, skřípe na mě svými zuby; můj protivník zaostřuje na mě svůj zrak.</verse>
        <verse osisID='Job.16.10'>Dokořán na mně otvírají ústa, potupně mě políčkují a všichni se na mě hrnou.</verse>
        <verse osisID='Job.16.11'>Bůh mně dal v plen padouchovi, napospas mě vydal spárům svévolníků.</verse>
        <verse osisID='Job.16.12'>Žil jsem poklidně, on však mnou zacloumal, uchopil mě za šíji a roztříštil mě; učinil mě svým terčem.</verse>
        <verse osisID='Job.16.13'>Obklíčili mě jeho střelci, nelítostně roztíná mé ledví, moji žluč vylévá na zem.</verse>
        <verse osisID='Job.16.14'>Drásá mě, jsem celý rozdrásaný, doráží na mě jako bohatýr.</verse>
        <verse osisID='Job.16.15'>Na svou zjizvenou kůži jsem si vzal žínici, svůj roh jsem do prachu sklonil.</verse>
        <verse osisID='Job.16.16'>Tvář mi opuchla od pláče, na má víčka padlo šero smrti,</verse>
        <verse osisID='Job.16.17'>ač násilí na mých rukou nelpí a má modlitba je ryzí.</verse>
        <verse osisID='Job.16.18'>Země, krev mou nepřikrývej, můj křik ať nenajde místa klidu!</verse>
        <verse osisID='Job.16.19'>Ale nyní, hle, mám svědka na nebesích, můj přímluvce je na výšinách.</verse>
        <verse osisID='Job.16.20'>Ať se mi přátelé posmívají, moje oko hledí v slzách k Bohu.</verse>
        <verse osisID='Job.16.21'>Kéž je muži dáno hájit se před Bohem, lidskému synu před jeho bližním.</verse>
        <verse osisID='Job.16.22'>Vždyť až přejde počet mých let, půjdu stezkou, z níž se nenavrátím.</verse>
      </chapter>
      <chapter osisID='Job.17'>
        <verse osisID='Job.17.1'>Na duchu jsem zlomen, mé dny dohasly, jen hrob mi zbývá.</verse>
        <verse osisID='Job.17.2'>Co posměšků zakouším, stále mě napadají, oka nezamhouřím.</verse>
        <verse osisID='Job.17.3'>Slož u sebe za mě záruku, kdo jiný by se zaručil rukoudáním?</verse>
        <verse osisID='Job.17.4'>Jejich srdce prozíravosti jsi zbavil, a proto je nevyvýšíš.</verse>
        <verse osisID='Job.17.5'>Přátelům se pochlebuje, vlastním synům vypovídá zrak.</verse>
        <verse osisID='Job.17.6'>Učinil mě pořekadlem lidu, tím, na nějž se plivá.</verse>
        <verse osisID='Job.17.7'>Můj zrak pohasl hořem, všechny mé údy jsou už jen stín.</verse>
        <verse osisID='Job.17.8'>Poctiví nad tím žasnou, nevinný je pobouřen rouhačem.</verse>
        <verse osisID='Job.17.9'>Spravedlivý se však přidrží své cesty, kdo má čisté ruce, bude ještě odvážnější.</verse>
        <verse osisID='Job.17.10'>Vy všichni, obraťte se a pak přijďte, moudrého však mezi vámi nenacházím.</verse>
        <verse osisID='Job.17.11'>Mé dny pomíjejí, moje záměry se hatí, přání mého srdce ztroskotala.</verse>
        <verse osisID='Job.17.12'>Noc vydávají za den, mluví o světle, kde temnota je blízko.</verse>
        <verse osisID='Job.17.13'>I kdybych měl naději, podsvětí bude mým domem, lože si ustelu ve tmách.</verse>
        <verse osisID='Job.17.14'>Jámě řeknu: »Tys můj otec«, červům: »Matko má, má sestro.«</verse>
        <verse osisID='Job.17.15'>Kde mám jakou naději a splnění mé naděje kdo spatří?</verse>
        <verse osisID='Job.17.16'>Závory podsvětí zapadnou, až se spolu do prachu uložíme."</verse>
      </chapter>
      <chapter osisID='Job.18'>
        <verse osisID='Job.18.1'>Na to navázal Bildad Šúchský slovy:</verse>
        <verse osisID='Job.18.2'>"Jak dlouho ještě povedete tyhle řeči? Rozvažte to a pak budem mluvit.</verse>
        <verse osisID='Job.18.3'>Proč jsme ceněni jak dobytek, jsme snad nečistí ve vašich očích?</verse>
        <verse osisID='Job.18.4'>Ty, který sám sebe v hněvu rozsápáváš, kvůli tobě má být opuštěna země, má se skála přemístit ze svého místa?</verse>
        <verse osisID='Job.18.5'>Avšak světlo svévolníka zhasne, plamen jeho ohně nezazáří,</verse>
        <verse osisID='Job.18.6'>světlo v jeho stanu ztemní, zhasne nad ním jeho kahan.</verse>
        <verse osisID='Job.18.7'>Těsno bude jeho rázným krokům, vlastní plány přivedou ho k pádu,</verse>
        <verse osisID='Job.18.8'>nohama se zaplete do sítě, prochází se po pletivu nad pastí,</verse>
        <verse osisID='Job.18.9'>za patu se chytí do osidla, zadrhne se kolem něho smyčka.</verse>
        <verse osisID='Job.18.10'>Na zemi je ukryt na něj provaz, nástraha na něho na pěšině.</verse>
        <verse osisID='Job.18.11'>Ze všech stran ho přepadají hrůzy, ženou se mu v patách.</verse>
        <verse osisID='Job.18.12'>Ať vychrtne jeho síla, bědy ať mu připraví pád!</verse>
        <verse osisID='Job.18.13'>Ať po kusech sžírá jeho kůži, ať mu Kníže smrti pozře údy.</verse>
        <verse osisID='Job.18.14'>Vytržen z bezpečí svého stanu musí kráčet v náruč Krále hrůzy.</verse>
        <verse osisID='Job.18.15'>V jeho stanu se zabydlí, co mu nepatřilo, po jeho příbytku bude roztroušena síra.</verse>
        <verse osisID='Job.18.16'>Zdola mu uschnou kořeny a svrchu mu uvadnou větve.</verse>
        <verse osisID='Job.18.17'>Jeho památka vymizí ze země, nezůstane po něm nikde jméno.</verse>
        <verse osisID='Job.18.18'>Vyženou ho ze světla do temnot, zapudí ho pryč ze světa.</verse>
        <verse osisID='Job.18.19'>Nezůstane mu nástupce a následník v jeho lidu, z místa, kde pobývá, nikdo nevyvázne.</verse>
        <verse osisID='Job.18.20'>Nad jeho dnem strnou děsem na západě, na východě se jich zmocní hrůza.</verse>
        <verse osisID='Job.18.21'>Tak to dopadne s příbytky bídáků, s místem, kde neznali Boha."</verse>
      </chapter>
      <chapter osisID='Job.19'>
        <verse osisID='Job.19.1'>Jób na to odpověděl:</verse>
        <verse osisID='Job.19.2'>"Jak dlouho ještě mě budete trápit a mučit svými řečmi?</verse>
        <verse osisID='Job.19.3'>Nejméně desetkrát už jste mi utrhali na cti. Vy se nestydíte se mnou tak nestoudně jednat?</verse>
        <verse osisID='Job.19.4'>I kdybych opravdu chybil, mé pomýlení zůstane na mně.</verse>
        <verse osisID='Job.19.5'>Chcete se opravdu nade mne vynášet a tupit mě svými domluvami?</verse>
        <verse osisID='Job.19.6'>Uznejte přece, že mi Bůh křivdí, zatáhl kolem mne loveckou síť.</verse>
        <verse osisID='Job.19.7'>Úpím-li pro násilí, zůstávám bez odpovědi, o pomoc volám a zastání není.</verse>
        <verse osisID='Job.19.8'>Mou cestu zahradil zdí, že nemohu projít, mé stezky obestřel temnem.</verse>
        <verse osisID='Job.19.9'>Mou slávu ze mne svlékl a sňal korunu z mé hlavy.</verse>
        <verse osisID='Job.19.10'>Ze všech stran mě boří, abych zašel, vyvrátil mou naději jako strom.</verse>
        <verse osisID='Job.19.11'>Rozpálil se na mě hněvem, považuje mě za svého protivníka.</verse>
        <verse osisID='Job.19.12'>Společně přitáhly jeho houfy, navršily proti mně svou cestu a táboří kolem mého stanu.</verse>
        <verse osisID='Job.19.13'>Mé bratry ode mne vzdálil, moji známí se mi odcizili,</verse>
        <verse osisID='Job.19.14'>moji příbuzní mě opustili, kdo se ke mně znali, zapomněli na mě.</verse>
        <verse osisID='Job.19.15'>Hosté mého domu i mé služky mě pokládají za cizího, v jejich očích jsem cizozemec.</verse>
        <verse osisID='Job.19.16'>Když zavolám na otroka, neodpoví, svými ústy se ho musím doprošovat.</verse>
        <verse osisID='Job.19.17'>Můj dech se oškliví i mé ženě, vlastním dětem páchnu.</verse>
        <verse osisID='Job.19.18'>I padouši se mě štítí, když chci povstat, spílají mi,</verse>
        <verse osisID='Job.19.19'>všichni moji důvěrní přátelé si mě hnusí, ti, které jsem miloval,se ke mně obracejí zády.</verse>
        <verse osisID='Job.19.20'>Jsem vyzáblý, kost a kůže, vyvázl jsem jenom s kůží kolem zubů.</verse>
        <verse osisID='Job.19.21'>Smilujte se, smilujte se nade mnou, přátelé moji, neboť se mě dotkla ruka Boží.</verse>
        <verse osisID='Job.19.22'>Proč mě pronásledujete jako Bůh a nemůžete se nasytit mého masa?</verse>
        <verse osisID='Job.19.23'>Kéž by byly mé řeči sepsány, vyznačeny jako nápis</verse>
        <verse osisID='Job.19.24'>rydlem železným a olovem, do skály trvale vytesány!</verse>
        <verse osisID='Job.19.25'>Já vím, že můj Vykupitel je živ a jako poslední se postaví nad prachem.</verse>
        <verse osisID='Job.19.26'>A kdyby mi i kůži sedřeli, ač zbaven masa, uzřím Boha,</verse>
        <verse osisID='Job.19.27'>já ho uzřím, pro mne tu bude, mé oči ho uvidí, ne někdo cizí, mé ledví po tom prahne v mé nitru.</verse>
        <verse osisID='Job.19.28'>Říkáte: »Jak ho chytit?« Ve mně prý je příčina všeho.</verse>
        <verse osisID='Job.19.29'>Lekejte se meče. Mečem na nepravosti je rozhořčení. Poznáte soud Všemocného."</verse>
      </chapter>
      <chapter osisID='Job.20'>
        <verse osisID='Job.20.1'>Na to navázal Sófar Naamatský slovy:</verse>
        <verse osisID='Job.20.2'>"Jak tak o tom přemítám, musím odporovat, proto abych si pospíšil.</verse>
        <verse osisID='Job.20.3'>Důtku, jež mě uráží, vyslechnout musím, ale můj rozumný duch mi velí odpovědět.</verse>
        <verse osisID='Job.20.4'>Což nevíš, že je to tak odjakživa, od chvíle, co byl člověk postaven na zemi,</verse>
        <verse osisID='Job.20.5'>že plesání svévolníků trvá krátce a radost rouhačů jen okamžik?</verse>
        <verse osisID='Job.20.6'>I když ve své povznesenosti se vypíná až k nebi a jeho hlava se dotýká oblaků,</verse>
        <verse osisID='Job.20.7'>navždy zanikne tak jako jeho výkal, a kdo jej vídali, řeknou: »Kde je?«</verse>
        <verse osisID='Job.20.8'>Odlétne jak sen a nenajdou ho, bude zaplašen jako vidění noční.</verse>
        <verse osisID='Job.20.9'>Oko, jež ho spatřovalo, už ho nezahlédne, nikdo ho na jeho místě neuvidí.</verse>
        <verse osisID='Job.20.10'>Jeho synové se budou chtít zalíbit nuzným, vlastníma rukama vrátí, co svou silou získal.</verse>
        <verse osisID='Job.20.11'>I když jeho kosti jsou plny mladistvé svěžesti, i ta s ním ulehne do prachu.</verse>
        <verse osisID='Job.20.12'>Ať si mu zloba připadá v ústech sladká a přechovává ji pod jazykem,</verse>
        <verse osisID='Job.20.13'>kochá se v ní, nevzdá se jí, zadržuje ji na svém patře,</verse>
        <verse osisID='Job.20.14'>jeho pokrm se mu v útrobách změní, stane se mu ve vnitřnostech zmijím jedem.</verse>
        <verse osisID='Job.20.15'>Nahltal se majetku, ale vyzvrátí jej, Bůh mu jej vyžene z břicha.</verse>
        <verse osisID='Job.20.16'>Bude sát zmijí jed, hadí jazyk ho zabije.</verse>
        <verse osisID='Job.20.17'>Nebude se dívat na tekoucí vody, na řeky, potoky medu a mléka.</verse>
        <verse osisID='Job.20.18'>Výtěžek vrátí, nezhltne jej, nad ziskem z obchodu nebude jásat.</verse>
        <verse osisID='Job.20.19'>Odstrkoval a opouštěl nuzné, uchvátil dům, ač jej nestavěl.</verse>
        <verse osisID='Job.20.20'>V nitru však nepoznal klidu, to, po čem dychtil, ho nezachrání.</verse>
        <verse osisID='Job.20.21'>Před jeho žravostí nic neobstálo, proto jeho blahobyt nebude trvalý.</verse>
        <verse osisID='Job.20.22'>Při nejhojnějším nadbytku mu bude úzko, dopadnou na něho ruce všech bědných.</verse>
        <verse osisID='Job.20.23'>Jen ať si plní své břicho, Bůh na něho sešle svůj planoucí hněv, jeho útroby zasáhne sprškou šípů.</verse>
        <verse osisID='Job.20.24'>Bude prchat před železnou zbrojí a postřelí ho bronzový luk.</verse>
        <verse osisID='Job.20.25'>Střela pronikne mu zády, blesk jeho žlučí; zajde obklopen přízraky.</verse>
        <verse osisID='Job.20.26'>Všechna temnota je pro něj uchována, pohltí ho oheň, který nerozdmýchal člověk, zle dopadne v jeho stanu i ten, kdo vyvázl.</verse>
        <verse osisID='Job.20.27'>Nebesa zjeví jeho nepravost a země povstane proti němu.</verse>
        <verse osisID='Job.20.28'>Víno z jeho domu se nepřestěhuje jinam, rozplyne se v den Božího hněvu.</verse>
        <verse osisID='Job.20.29'>To je úděl svévolného člověka, určený Bohem, Bohem mu přiřčené dědictví.</verse>
      </chapter>
      <chapter osisID='Job.21'>
        <verse osisID='Job.21.1'>Jób na to odpověděl:</verse>
        <verse osisID='Job.21.2'>"Poslouchejte dobře mou řeč, potěšíte mě tím.</verse>
        <verse osisID='Job.21.3'>Strpte, abych též promluvil; až domluvím, posmíveje se.</verse>
        <verse osisID='Job.21.4'>Týká se mé lkání jen člověka? Což nemám důvod být netrpělivý?</verse>
        <verse osisID='Job.21.5'>Obraťte se ke mně, užasnete; dejte si na ústa ruku:</verse>
        <verse osisID='Job.21.6'>Když se rozpomínám, jsem naplněn hrůzou, mého těla se zmocňuje zděšení.</verse>
        <verse osisID='Job.21.7'>Proč naživu zůstávají svévolníci? Dožijí se vysokého věku, rozmohou se, kupí statky,</verse>
        <verse osisID='Job.21.8'>své potomstvo mají pevně kolem sebe, své potomky mají před očima,</verse>
        <verse osisID='Job.21.9'>v jejich domech je pokoj beze strachu, Boží hůl na ně nedopadá.</verse>
        <verse osisID='Job.21.10'>Jejich býk nebývá připouštěn nadarmo, jejich kráva se otelí a nezmetá.</verse>
        <verse osisID='Job.21.11'>Vypouštějí jako stádo své nezvedence a jejich děti skotačí.</verse>
        <verse osisID='Job.21.12'>Hulákají při bubínku a citaře a radují se za zvuku flétny.</verse>
        <verse osisID='Job.21.13'>Tráví své dny v pohodě a do podsvětí sestupují v mžiku.</verse>
        <verse osisID='Job.21.14'>Bohu říkají: »Jdi pryč od nás, nechcem o tvých cestách vědět.</verse>
        <verse osisID='Job.21.15'>Kdo je Všemocný, že mu máme sloužit, co nám prospěje obracet se na něj?«</verse>
        <verse osisID='Job.21.16'>Avšak svůj blahobyt nemají v svých rukou. Nechť jsou mi vzdáleny záměry svévolníků.</verse>
        <verse osisID='Job.21.17'>Jak náhle hasne kahan svévolníků a přicházejí na ně bědy! Bůh jim dá za úděl útrapy v svém hněvu,</verse>
        <verse osisID='Job.21.18'>jsou jak sláma ve větru a jako plevy uchvácené vichrem.</verse>
        <verse osisID='Job.21.19'>Bůh prý uchovává jejich ničemnosti jejich synům. Kéž splatí přímo jemu, aby to poznal!</verse>
        <verse osisID='Job.21.20'>Kéž na vlastní oči spatří svou bídu, vypije si kalich rozhořčení Všemocného.</verse>
        <verse osisID='Job.21.21'>Zajímá ho, co se stane s jeho domem po něm, když je počet jeho měsíců odměřen?</verse>
        <verse osisID='Job.21.22'>Bude někdo učit Boha vědomostem? On soudí přece i vysoko postavené.</verse>
        <verse osisID='Job.21.23'>Jeden zemře v plném květu, zcela bezstarostný, klidný,</verse>
        <verse osisID='Job.21.24'>jeho dížka je plná mléka a jeho kosti jsou prosáklé morkem.</verse>
        <verse osisID='Job.21.25'>Druhý zemře s hořkou duší, aniž okusil co dobrého.</verse>
        <verse osisID='Job.21.26'>Společně ulehnou do prachu a pokryjí je červi.</verse>
        <verse osisID='Job.21.27'>Hle, já vím, co zamýšlíte, vaším záměrem je způsobit mi příkoří.</verse>
        <verse osisID='Job.21.28'>Říkáte zajisté: »Kde je dům urozeného? Kde je stan, v němž přebývali svévolníci?«</verse>
        <verse osisID='Job.21.29'>Což jste se neptali mimojdoucích, neporozuměli jste jejich znamením?</verse>
        <verse osisID='Job.21.30'>V den běd bude zlý ušetřen, bude odnesen v den hrozné prchlivosti.</verse>
        <verse osisID='Job.21.31'>Kdo mu vytkne jeho cestu, kdo mu odplatí za to, co napáchal?</verse>
        <verse osisID='Job.21.32'>Až bude odnesen do hrobky, nad jeho rovem se bude bdít.</verse>
        <verse osisID='Job.21.33'>Hroudy v jámě budou mu lehké; potáhnou se za ním všichni lidé, bude jich před ním bezpočet.</verse>
        <verse osisID='Job.21.34'>Jak mě chcete těšit takovými přeludy? Vaše odpovědi - samá věrolomnost."</verse>
      </chapter>
      <chapter osisID='Job.22'>
        <verse osisID='Job.22.1'>Na to navázal Elífaz Témanský slovy:</verse>
        <verse osisID='Job.22.2'>"Znamená před Bohem něco muž? Věru, prozíravý dbá na svoje činy.</verse>
        <verse osisID='Job.22.3'>Což se Všemocný zajímá o tvou spravedlnost, jsou mu tvoje bezúhonné cesty ziskem?</verse>
        <verse osisID='Job.22.4'>Trestá tě snad za to, že se ho bojíš, za to s tebou vchází v soud?</verse>
        <verse osisID='Job.22.5'>Tvá zloba je velká, tvá nepravost nekonečná.</verse>
        <verse osisID='Job.22.6'>Bezdůvodně jsi bral zástavu od bratří, svlékal jsi z nich šat a nechával je nahé,</verse>
        <verse osisID='Job.22.7'>znaveného neosvěžils vodou, hladovému odepřel jsi chleba.</verse>
        <verse osisID='Job.22.8'>Země patří tomu, kdo má pevnou paži, bude na ní sídlit ten, koho Bůh milostivě přijal.</verse>
        <verse osisID='Job.22.9'>Tys však s prázdnou posílal pryč vdovy, paže sirotků jsi drtil.</verse>
        <verse osisID='Job.22.10'>Proto jsou kolem tebe osidla, náhlý strach tě plní hrůzou,</verse>
        <verse osisID='Job.22.11'>pro tmu nevidíš a spousty vod tě přikrývají.</verse>
        <verse osisID='Job.22.12'>Což není Bůh vysoko nad nebesy? Pohleď vzhůru na hvězdy, jak jsou vyvýšeny.</verse>
        <verse osisID='Job.22.13'>A ty říkáš: »Copak Bůh ví, skrze temné mrákoty co může soudit?</verse>
        <verse osisID='Job.22.14'>Oblaka ho zahalují, takže nevidí; prochází se kdesi po obvodu nebes.«</verse>
        <verse osisID='Job.22.15'>Chceš se držet stezky dávnověku, po níž chodívají mužové propadlí ničemnostem,</verse>
        <verse osisID='Job.22.16'>kteří byli zasaženi, ačkoli čas nenadešel, proudem zatopeni do základů?</verse>
        <verse osisID='Job.22.17'>Říkávali Bohu: »Jdi pryč od nás.« Co jiného jim měl Všemocný udělat?</verse>
        <verse osisID='Job.22.18'>Jejich domy naplňoval blahobytem. Nechť jsou mi vzdáleny záměry svévolníků!</verse>
        <verse osisID='Job.22.19'>Spravedliví to uvidí a zaradují se, nevinný se jim vysměje:</verse>
        <verse osisID='Job.22.20'>»Zničeni jsou ti, kdo na nás útočili, a co po nich zbylo, pozřel oheň.«</verse>
        <verse osisID='Job.22.21'>Měj se k Bohu důvěrněji, ať užiješ pokoje. Vzejde ti z toho jen užitek.</verse>
        <verse osisID='Job.22.22'>Přijímej z jeho úst naučení, vkládej si do srdce jeho slova.</verse>
        <verse osisID='Job.22.23'>Vrátíš-li se k Všemocnému, budeš vybudován, vzdálíš-li od svého stanu podlost.</verse>
        <verse osisID='Job.22.24'>Odlož do prachu svá zlatá zrnka, mezi potoční skaliska ofirské zlato.</verse>
        <verse osisID='Job.22.25'>Pak bude Všemocný sám tvým zlatem, bude ti hromadou stříbra.</verse>
        <verse osisID='Job.22.26'>Ve Všemocném najdeš svoje blaho, budeš pozvedat svoji tvář k Bohu.</verse>
        <verse osisID='Job.22.27'>Budeš-li ho prosit, vyslyší tě, a ty budeš plnit svoje sliby.</verse>
        <verse osisID='Job.22.28'>Rozhodneš-li se pro něco, stane se tak, a na tvých cestách bude zářit světlo.</verse>
        <verse osisID='Job.22.29'>Až budou jiní poníženi, řekneš: »Ó pýcho!« Bůh zachrání ty, kdo klopí oči.</verse>
        <verse osisID='Job.22.30'>Zachrání toho, kdo není bez viny; bude zachráněn pro čistotu tvých rukou."</verse>
      </chapter>
      <chapter osisID='Job.23'>
        <verse osisID='Job.23.1'>Jób na to odpověděl:</verse>
        <verse osisID='Job.23.2'>"Také dnes zní moje lkání vzpurně, vzdychám pod rukou, která mě tíží.</verse>
        <verse osisID='Job.23.3'>Kéž bych věděl, kde ho najdu. Vydal bych se k jeho sídlu,</verse>
        <verse osisID='Job.23.4'>předložil bych mu svou při a plno důkazů by podala má ústa.</verse>
        <verse osisID='Job.23.5'>Chtěl bych vědět, jakými slovy by odpověděl, porozumět tomu, co mi řekne.</verse>
        <verse osisID='Job.23.6'>Ukáže svou velkou moc, až povede spor se mnou? Nikoli, jistě by mi dopřál sluchu.</verse>
        <verse osisID='Job.23.7'>Jako přímý bych se před ním obhajoval, navždy unikl bych svému soudci.</verse>
        <verse osisID='Job.23.8'>Půjdu-li vpřed, není nikde, jestliže zpět, též ho nepostřehnu,</verse>
        <verse osisID='Job.23.9'>jestliže něco učiní vlevo, neuzřím ho, skryje-li se vpravo, neuvídím to.</verse>
        <verse osisID='Job.23.10'>Zato on zná moji cestu; ať mě zkouší, vyjdu jako zlato.</verse>
        <verse osisID='Job.23.11'>Má noha se přidržela jeho kroků, držel jsem se jeho cesty, neodhýlil jsem se,</verse>
        <verse osisID='Job.23.12'>od příkazů jeho rtů jsem neodstoupil, řeči jeho úst jsem střežil víc než vlastní cíle.</verse>
        <verse osisID='Job.23.13'>Rozhodne-li se k čemu, kdo to zvrátí? Udělá, co se mu zachce.</verse>
        <verse osisID='Job.23.14'>Jistě splní, co mi určil, má k tomu dost moci.</verse>
        <verse osisID='Job.23.15'>Proto se ho hrozím, chci mu porozumět, ale mám z něho strach.</verse>
        <verse osisID='Job.23.16'>Bůh naplnil úzkostí mé srdce, Všemocný mě naplnil hrůzou.</verse>
        <verse osisID='Job.23.17'>Jen proto jsem v temnotách provždy neumlkl, že se přede mnou zahalil mračnem.</verse>
      </chapter>
      <chapter osisID='Job.24'>
        <verse osisID='Job.24.1'>Když nejsou před Všemocným skryty časy, proč ti, kdo ho znají, jeho dny nepostřehnou?</verse>
        <verse osisID='Job.24.2'>Mocní posouvají mezníky, pasou uchvácené stádo,</verse>
        <verse osisID='Job.24.3'>odvádějí osla sirotkům a vdově berou býka do zástavy,</verse>
        <verse osisID='Job.24.4'>ubožáky odstrkují z cesty; musejí se skrývat všichni utištění v zemi.</verse>
        <verse osisID='Job.24.5'>Ti jsou jak divocí oslové v poušti: vycházejí za svou prací, za úsvitu hledají si pokrm, v pustině hledají chléb pro omladinu.</verse>
        <verse osisID='Job.24.6'>Sklízejí z pole, jež není jejich, oberou vinici svévolníka.</verse>
        <verse osisID='Job.24.7'>Nocují nazí, protože nemají oděv ani přikrývku v chladu;</verse>
        <verse osisID='Job.24.8'>prudkými horskými dešti promočeni nemají útočiště, ke skále se tisknou.</verse>
        <verse osisID='Job.24.9'>Tamti uchvacují sirotka od prsu, vymáhají zástavu od utištěného.</verse>
        <verse osisID='Job.24.10'>Tito chodí nazí, bez oděvu, hladoví snášejí cizím snopy;</verse>
        <verse osisID='Job.24.11'>mezi jejich zídkami lisují olej, šlapou ve vinných lisech a mají žízeň,</verse>
        <verse osisID='Job.24.12'>ston umírajících zaznívá z města, prokláni volají o pomoc. Avšak tyto nepatřičnosti Bůh nepůsobí.</verse>
        <verse osisID='Job.24.13'>Tamti se bouří proti světlu, neznají se k Božím cestám, nesetrvávají na jeho stezkách.</verse>
        <verse osisID='Job.24.14'>Za světla povstává vrah a vraždí utištěného ubožáka, i v noci se plíží jako zloděj.</verse>
        <verse osisID='Job.24.15'>Též oko cizoložníka se drží v přítmí, říká: »Nikdo mě nespatří«, tvář si zahaluje rouškou.</verse>
        <verse osisID='Job.24.16'>Za tmy se do domů vloupávají, za dne se zamykají, o světle nechtějí vědět.</verse>
        <verse osisID='Job.24.17'>Jim všem je jitro šerem smrti, s hrůzami šeré smrti se znají.</verse>
        <verse osisID='Job.24.18'>Takového rychle vezme voda, jeho úděl na zemi je zlořečený, neobrací se na cestu do vinic.</verse>
        <verse osisID='Job.24.19'>Suchopár a žár pohlcuje sněhové vody a podsvětí ty, kdo hřeší.</verse>
        <verse osisID='Job.24.20'>Ať na něho zapomene i matčino lůno, ať si na něm pochutnají červi; nebude ho nikdy vzpomenuto. Podlost bude roztříštěna jako dřevo.</verse>
        <verse osisID='Job.24.21'>Odírá neplodnou, která nerodí, a vdově neprokáže dobrodiní.</verse>
        <verse osisID='Job.24.22'>I vznešené zachovává Bůh svou mocí; povstane-li, nikdo si není životem jist.</verse>
        <verse osisID='Job.24.23'>Dopřává člověku bezpečí a on se má oč opřít, ale oči má upřené na jejich cesty.</verse>
        <verse osisID='Job.24.24'>Nakrátko jsou povýšeni a už zanikají, sehnuti jsou jako ti, co hynou, vadnou jako vršky klasů.</verse>
        <verse osisID='Job.24.25'>Není tomu tak? Kdo obviní mě ze lži? Kdo moji řeč za nic nemá?"</verse>
      </chapter>
      <chapter osisID='Job.25'>
        <verse osisID='Job.25.1'>Na to navázal Bildad Šúchský slovy:</verse>
        <verse osisID='Job.25.2'>"Vladařství a strach jsou v ruce toho, jenž na svých výšinách působí pokoj.</verse>
        <verse osisID='Job.25.3'>Je možno jeho houfy sečíst? Nad kým nevzchází jeho světlo?</verse>
        <verse osisID='Job.25.4'>Což může člověk být před Bohem spravedlivý a čistý ten, kdo se zrodil z ženy?</verse>
        <verse osisID='Job.25.5'>Jestliže ani měsíc nesvítí jasně, nejsou-li ani hvězdy čisté před jeho zrakem,</verse>
        <verse osisID='Job.25.6'>což teprve lidský červ, lidský syn, červíček pouhý!"</verse>
      </chapter>
      <chapter osisID='Job.26'>
        <verse osisID='Job.26.1'>Jób na to odpověděl:</verse>
        <verse osisID='Job.26.2'>"Jak pomůžeš tomu, komu chybí síla? Jak zachráníš vysílené rámě?</verse>
        <verse osisID='Job.26.3'>Jak poradíš tam, kde chybí moudrost? Jak seznámíš s tím, co skýtá hojnou pomoc?</verse>
        <verse osisID='Job.26.4'>Komu povídáš ta slova? Čí to dech vychází z tebe?</verse>
        <verse osisID='Job.26.5'>Stíny zemřelých se úzkostně chvějí, i vody dole a co v nich přebývá.</verse>
        <verse osisID='Job.26.6'>Podsvětí je před ním obnaženo, říše zkázy nepřikryta.</verse>
        <verse osisID='Job.26.7'>On roztáhl sever nad pustotou, nad nicotou zavěsil zemi,</verse>
        <verse osisID='Job.26.8'>vody zabaluje do oblaků, mračno pod nimi se neprotrhne;</verse>
        <verse osisID='Job.26.9'>svůj trůn zahaluje, rozprostírá nad ním oblak.</verse>
        <verse osisID='Job.26.10'>Na vodní hladině vykroužil obzor, kde končí světlo i tma.</verse>
        <verse osisID='Job.26.11'>Sloupy nebes se chvějí a trnou, když okřikne vody;</verse>
        <verse osisID='Job.26.12'>svou mocí vzdouvá moře, svou rozumností Netvora zdolal.</verse>
        <verse osisID='Job.26.13'>Jeho duch dal nebesům velkolepost, jeho ruka proklála útočného hada.</verse>
        <verse osisID='Job.26.14'>Hle, to je jen část jeho cest; zaslechli jsme o něm pouhý šelest, kdo může porozumět hřímání jeho bohatýrské síly?"</verse>
      </chapter>
      <chapter osisID='Job.27'>
        <verse osisID='Job.27.1'>Jób pak pokračoval v pronášení svých průpovědí takto:</verse>
        <verse osisID='Job.27.2'>"Jakože živ je Bůh, on upírá mi právo, Všemocný naplnil hořkostí mou duši.</verse>
        <verse osisID='Job.27.3'>Ale dokud budu dýchat, dokud Boží dech bude v mých chřípích,</verse>
        <verse osisID='Job.27.4'>mé rty nevysloví podlost a můj jazyk nebude hovořit lstivě.</verse>
        <verse osisID='Job.27.5'>Jsem dalek toho prohlásit vás za spravedlivé, dokud nezhynu, své bezúhonnosti se nevzdám,</verse>
        <verse osisID='Job.27.6'>setrvám ve spravedlnosti a neochabnu, srdce nebude mě hanět za žádný můj den.</verse>
        <verse osisID='Job.27.7'>Můj nepřítel však ať je na tom jako svévolník, a ten, kdo proti mně povstává, jako bídák.</verse>
        <verse osisID='Job.27.8'>Jakou naději na zisk má rouhač, vezme-li mu Bůh život?</verse>
        <verse osisID='Job.27.9'>Bude Bůh poslouchat jeho křik, až bude v tísni?</verse>
        <verse osisID='Job.27.10'>Najde blaho ve Všemocném, bude přivolávat Boha v každém čase?</verse>
        <verse osisID='Job.27.11'>Chci vás poučit o Boží moci, netajit, jak tomu je s Všemocným.</verse>
        <verse osisID='Job.27.12'>Hle, sami jste to všichni uzřeli, proč se tedy oddáváte přeludům?</verse>
        <verse osisID='Job.27.13'>Toto je před Bohem úděl člověka svévolného, dědictví ukrutníků, jež dostanou od Všemocného:</verse>
        <verse osisID='Job.27.14'>Rozmnoží-li se jejich synové, přijde na ně meč, jejich potomci se nenasytí chlebem;</verse>
        <verse osisID='Job.27.15'>ty co vyváznou, ty pohřbí smrt, jejich vdovy nebudou je oplakávat.</verse>
        <verse osisID='Job.27.16'>Kdyby někdo nakupil stříbra jak prachu a navršil oděvů jak hlíny,</verse>
        <verse osisID='Job.27.17'>co navrší, to oblékne spravedlivý a stříbro připadne nevinnému.</verse>
        <verse osisID='Job.27.18'>Svůj dům postavil jako mol, jako chatrč, kterou si udělal hlídač.</verse>
        <verse osisID='Job.27.19'>Boháč ulehne a už se nesebere, než rozevře oči, nebude tu.</verse>
        <verse osisID='Job.27.20'>Hrůzy ho dostihnou jako příval vod, vichřice ho zachvátí v noci,</verse>
        <verse osisID='Job.27.21'>odnese ho východní vítr a bude pryč, vichr jej odvane z jeho místa.</verse>
        <verse osisID='Job.27.22'>Tím ho Bůh postihne nelítostně, před jeho rukou bude marně prchat.</verse>
        <verse osisID='Job.27.23'>Budou nad ním tleskat rukama a ušklíbnou se nad místem, kde býval."</verse>
      </chapter>
      <chapter osisID='Job.28'>
        <verse osisID='Job.28.1'>Stříbro má své naleziště a zlato místo, kde se čistí,</verse>
        <verse osisID='Job.28.2'>železo se získává z prachu, z rudy se taví měď.</verse>
        <verse osisID='Job.28.3'>Člověk překonává tmu, prozkoumává v říši šeré smrti temný kámen do každého koutku.</verse>
        <verse osisID='Job.28.4'>Proráží šachtu daleko od místa, kde přebývá. Zapomenuti, bez půdy pod nohama, na laně se houpou a kývají, vzdáleni lidem.</verse>
        <verse osisID='Job.28.5'>Země, z níž vzchází chléb, je vespod zpřevracena jakoby ohněm;</verse>
        <verse osisID='Job.28.6'>v jejím kamení je ložisko safírů, jsou v něm i zlatá zrnka.</verse>
        <verse osisID='Job.28.7'>Dravý pták tam nezná stezku, oko luňáka ji nezahlédne,</verse>
        <verse osisID='Job.28.8'>mláďě šelmy po ní nešlapalo, lev po ní nevleče kořist.</verse>
        <verse osisID='Job.28.9'>Člověk vztáhl ruku po křemeni, hory zpřevracel až do základů,</verse>
        <verse osisID='Job.28.10'>do skal vytesal štoly, jeho oko spatřilo kdejaký skvost,</verse>
        <verse osisID='Job.28.11'>zamezil prosakování proudících vod, a co se tají v zemi, vynáší na světlo.</verse>
        <verse osisID='Job.28.12'>Ale moudrost, kde se najde? Kde je místo rozumnosti?</verse>
        <verse osisID='Job.28.13'>Člověk nezná její cenu, v zemi živých se nenajde.</verse>
        <verse osisID='Job.28.14'>Propastná tůň praví: »Ve mně není«,moře říká: »Já ji nemám«.</verse>
        <verse osisID='Job.28.15'>Nelze ji získat za lístkové zlato, její hodnota se nevyváží stříbrem,</verse>
        <verse osisID='Job.28.16'>nemůže být zaplacena ofírským zlatem, vzácným karneolem či safírem.</verse>
        <verse osisID='Job.28.17'>Nedá se srovnat se zlatem či se sklem ani směnit za věci z ryzího zlata,</verse>
        <verse osisID='Job.28.18'>natož za korál a křišťál; moudrost má větší cenu než perly.</verse>
        <verse osisID='Job.28.19'>Nedá se srovnat s kúšským topasem, nedá se zaplatit nejčistším zlatem.</verse>
        <verse osisID='Job.28.20'>Odkud tedy přichází moudrost? Kde je místo rozumnosti?</verse>
        <verse osisID='Job.28.21'>Je utajena před očima všeho živého, zahalena i před nebeským ptactvem.</verse>
        <verse osisID='Job.28.22'>Říše zkázy a smrt říkají: »Pouze jsme zaslechly pověst o ní.«</verse>
        <verse osisID='Job.28.23'>Jenom Bůh rozumí její cestě, on zná také její místo,</verse>
        <verse osisID='Job.28.24'>neboť on dohlédne až do končin země, vidí vše, co je pod nebem.</verse>
        <verse osisID='Job.28.25'>Když větru udělil prudkost a vody odměrkou změřil,</verse>
        <verse osisID='Job.28.26'>když dešti stanovil cíl a cestu bouřnému mračnu,</verse>
        <verse osisID='Job.28.27'>hned tehdy ji viděl a vyprávěl o ní, učinil ji nepohnutelnou a také ji prozkoumal</verse>
        <verse osisID='Job.28.28'>a řekl člověku: »Hle, bát se Panovníka, to je moudrost, vystříhat se zlého, toť rozumnost.«</verse>
      </chapter>
      <chapter osisID='Job.29'>
        <verse osisID='Job.29.1'>Jób pak pokračoval v pronášení svých průpovědí takto:</verse>
        <verse osisID='Job.29.2'>"Kéž by mi bylo jako za předešlých měsíců, jako za dnů, kdy mě Bůh střežil,</verse>
        <verse osisID='Job.29.3'>kdy jeho kahan mi nad hlavou zářil a já jsem temnotou šel v jeho světle,</verse>
        <verse osisID='Job.29.4'>jako se mi vedlo za dnů mé svěžesti, kdy můj stan byl místem důvěrného rozhovoru s Bohem,</verse>
        <verse osisID='Job.29.5'>kdy ještě Všemocný byl při mně a kolem mne moje čeleď,</verse>
        <verse osisID='Job.29.6'>kdy se mé nohy koupaly ve smetaně a skála mi vylévala potoky oleje.</verse>
        <verse osisID='Job.29.7'>Když jsem procházel branou vzhůru k městu, abych na náměstí zaujal své místo,</verse>
        <verse osisID='Job.29.8'>mladíci, jak mě viděli, ztichli, kmeti povstávali a zůstali stát,</verse>
        <verse osisID='Job.29.9'>velmoži se vystříhali řečí, kladli si na ústa ruku,</verse>
        <verse osisID='Job.29.10'>hlas vévodů tichl, jazyk jim přilnul k patru.</verse>
        <verse osisID='Job.29.11'>Čí ucho o mně slyšelo, ten mi blahořečil, a oko, které mě vidělo, svědčilo pro mě,</verse>
        <verse osisID='Job.29.12'>že jsem utištěného zachránil, když volal o pomoc, i sirotka, který neměl, kdo by mu pomohl.</verse>
        <verse osisID='Job.29.13'>Žehnání hynoucího se snášelo na mne a srdce vdovy jsem pohnul k plesání.</verse>
        <verse osisID='Job.29.14'>Oblékal jsem spravedlnost, to byl můj oděv; jak říza a turban bylo mi právo.</verse>
        <verse osisID='Job.29.15'>Slepému jsem byl okem a kulhavému nohou,</verse>
        <verse osisID='Job.29.16'>ubožákům jsem byl otcem, spor neznámých jsem rozsuzoval,</verse>
        <verse osisID='Job.29.17'>bídákovi jsem však zvyrážel tesáky, ze zubů mu vyrval kořist.</verse>
        <verse osisID='Job.29.18'>Říkal jsem: »Zahynu se svým hnízdem a rozmnožím své dny jako Fénix.</verse>
        <verse osisID='Job.29.19'>Můj kořen se rozloží při vodách, na mém větvoví bude nocovat rosa.</verse>
        <verse osisID='Job.29.20'>Moje sláva se mi bude obnovovat a můj luk v mé ruce bude stále pružný.«</verse>
        <verse osisID='Job.29.21'>Poslouchali mě a na mě čekávali, umlkali při mé radě;</verse>
        <verse osisID='Job.29.22'>po mém slovu už nic neměnili, má řeč na mě kanula jak rosa.</verse>
        <verse osisID='Job.29.23'>Čekávali na mě jako na déšť, otvírali ústa jak po jarním dešti.</verse>
        <verse osisID='Job.29.24'>Usmíval jsem se na ně, když ztráceli víru, a oni neodmítali světlo mé tváře.</verse>
        <verse osisID='Job.29.25'>Když jsem volil cestu k nim, seděl jsem v čele, bydlel jsem jako král mezi houfy, jako ten, kdo těší truchlivé.</verse>
      </chapter>
      <chapter osisID='Job.30'>
        <verse osisID='Job.30.1'>Avšak nyní se mi vysmívají ti, kteří jsou mladší než já, jejich otců jsem si vážil tak málo, že jsem je nestavěl ani ke svým ovčáckým psům.</verse>
        <verse osisID='Job.30.2'>K čemu je mi síla jejich rukou, když zhynula jejich svěžest?</verse>
        <verse osisID='Job.30.3'>Nouzí a hladověním vyčerpáni ohlodávají suchopár od včerejška pustý, zpustošený,</verse>
        <verse osisID='Job.30.4'>trhají lebedu mezi křovím a kořen kručinky jim je chlebem.</verse>
        <verse osisID='Job.30.5'>Byli vypuzeni z obce, pokřikovali za nimi jako za zlodějem;</verse>
        <verse osisID='Job.30.6'>musejí bydlet ve srázných úvalech, v podzemních slujích a pod útesy,</verse>
        <verse osisID='Job.30.7'>hýkají v křoví, zalezlí pod kopřivami,</verse>
        <verse osisID='Job.30.8'>bloudové, bezejmenní, ze země vymrskaní.</verse>
        <verse osisID='Job.30.9'>A teď jsem jim předmětem popěvků a řečí;</verse>
        <verse osisID='Job.30.10'>hnusí si mě a vzdalují se ode mne, nestydí se mi do tváře plivat.</verse>
        <verse osisID='Job.30.11'>Bůh rozvázal mé stanové lano, pokořil mě, a oni všechny zábrany odhodili.</verse>
        <verse osisID='Job.30.12'>Vyvstávají z pravé strany jako roj, podrážejí mi nohy, navršili proti mně cesty svých běd,</verse>
        <verse osisID='Job.30.13'>rozkopali moji stezku, usilují o můj pád a nebrání jim nikdo.</verse>
        <verse osisID='Job.30.14'>Jakoby širokou průrvou přicházejí, valí se uprostřed trosek.</verse>
        <verse osisID='Job.30.15'>Proti mně se obrátily hrůzy, jako vítr pronásledují mě za šlechetnost, jako oblak odplynula moje spása.</verse>
        <verse osisID='Job.30.16'>A nyní je vylita má duše ve mně, chopily se mě dny pokoření.</verse>
        <verse osisID='Job.30.17'>V noci mě bodá v kostech, hlodá mě bolest neutuchající.</verse>
        <verse osisID='Job.30.18'>Pro úpornou bolest se změnil můj oděv, sevřela mě jako pás suknici;</verse>
        <verse osisID='Job.30.19'>jsem smeten do bláta, podoben prachu a popelu.</verse>
        <verse osisID='Job.30.20'>Volám k tobě o pomoc, a ty mi neodpovídáš, stojím tu, měj pro mě pochopení.</verse>
        <verse osisID='Job.30.21'>Změnil ses mi v krutého protivníka, strojíš mi úklady svou mocnou rukou.</verse>
        <verse osisID='Job.30.22'>Unášíš mě větrem jako na voze, až mě opouštějí smysly.</verse>
        <verse osisID='Job.30.23'>Vím, že mě předáš smrti, přivedeš do domu, kde se setká všechno živé.</verse>
        <verse osisID='Job.30.24'>Nikdo nepodá ruku do sutin, kdyby z nich hynoucí o pomoc volal.</verse>
        <verse osisID='Job.30.25'>Neplakal jsem snad za krušných dnů, nestaral jsem se o ubožáka?</verse>
        <verse osisID='Job.30.26'>Dobro jsem s nadějí očekával, a přišlo zlo, čekal jsem na světlo, a přišlo mračno.</verse>
        <verse osisID='Job.30.27'>Mé útroby neklidně vřou, mám před sebou dny utrpení.</verse>
        <verse osisID='Job.30.28'>Chodím zarmoucen, ačkoli nepálí slunko, povstávám ve shromáždění a volám o pomoc.</verse>
        <verse osisID='Job.30.29'>Stal jsem se bratrem šakalů, druhem pštrosů.</verse>
        <verse osisID='Job.30.30'>Kůže na mně zčernala, kosti mám horkostí rozpálené.</verse>
        <verse osisID='Job.30.31'>Má citara zní při truchlení, moje flétna při hlasu plačících."</verse>
      </chapter>
      <chapter osisID='Job.31'>
        <verse osisID='Job.31.1'>"Uzavřel jsem smlouvu se svýma očima, jak bych se tedy směl ohlížet za pannou?</verse>
        <verse osisID='Job.31.2'>Jaký je úděl od Boha shůry, dědictví od Všemocného z výšin?</verse>
        <verse osisID='Job.31.3'>Zdali ne bědy pro bídáka a neštěstí pro pachatele ničemností?</verse>
        <verse osisID='Job.31.4'>Nevidí snad Bůh mé cesty a nepočítá všechny mé kroky?</verse>
        <verse osisID='Job.31.5'>Jestliže jsem licoměrně jednal a moje noha spěchala za lstí,</verse>
        <verse osisID='Job.31.6'>ať mě Bůh zváží na vážkách spravedlnosti a pozná mou bezúhonnost.</verse>
        <verse osisID='Job.31.7'>Jestliže se můj krok odchýlil z cesty a mé srdce si šlo za mýma očima nebo poskvrna ulpěla na mých dlaních,</verse>
        <verse osisID='Job.31.8'>ať jiný sní, co zaseju, a moji potomci ať jsou vykořeněni.</verse>
        <verse osisID='Job.31.9'>Jestliže se mé srdce dalo zlákat cizí ženou a já jsem strojil nástrahy u dveří svého druha,</verse>
        <verse osisID='Job.31.10'>ať moje žena jinému mele a jiní ať se sklánějí nad ní.</verse>
        <verse osisID='Job.31.11'>Byla by to přece mrzkost, nepravost hodná odsouzení,</verse>
        <verse osisID='Job.31.12'>byl by to oheň, jenž zžírá v říši zkázy, který do kořenů zničí všechnu mou úrodu.</verse>
        <verse osisID='Job.31.13'>Jestliže jsem porušil právo svého otroka či otrokyně, když se mnou vedli spor,</verse>
        <verse osisID='Job.31.14'>co bych měl udělat, až Bůh povstane, co mu odvětím, až mě bude stíhat?</verse>
        <verse osisID='Job.31.15'>Což ten, který mě učinil v mateřském životě, neučinil i jeho, nebyl to týž, který nás připravil v lůně?</verse>
        <verse osisID='Job.31.16'>Jestliže jsem odmítl nuzákovo přání, oči vdovy nechal hasnout v beznaději</verse>
        <verse osisID='Job.31.17'>a sám pojídal své sousto, aniž z něho též sirotek jedl -</verse>
        <verse osisID='Job.31.18'>ten přec od mládí už se mnou rostl jak u otce, také vdovu jsem od života své matky vodil -,</verse>
        <verse osisID='Job.31.19'>jestliže jsem viděl hynoucího bez oděvu, že se ubožák čím přikrýt nemá,</verse>
        <verse osisID='Job.31.20'>jestliže mi jeho bedra nežehnala za to, že se ohřívá vlnou mých jehňat,</verse>
        <verse osisID='Job.31.21'>jestliže má ruka hrozila sirotkovi, ač jsem v bráně viděl, že mu mohu pomoci,</verse>
        <verse osisID='Job.31.22'>ať mi odpadne lopatka od ramene a paže se mi vylomí z kloubu.</verse>
        <verse osisID='Job.31.23'>Propadl bych jistě strachu, bědám Božím, na nic bych se nevzmohl před jeho vznešeností.</verse>
        <verse osisID='Job.31.24'>Jestliže jsem svou důvěru složil v zlato, třpytivému zlatu říkal: »V tebe doufám«,</verse>
        <verse osisID='Job.31.25'>jestliže jsem se radoval, že jsem tak zámožný, že má ruka nabyla úctyhodného jmění,</verse>
        <verse osisID='Job.31.26'>jestliže jsem viděl světlo sluneční, jak září, a měsíc, jak skvostně pluje po obloze,</verse>
        <verse osisID='Job.31.27'>a mé srdce potají se dalo zlákat, abych polibek svých úst jim rukou poslal,</verse>
        <verse osisID='Job.31.28'>i to by byla nepravost hodná odsouzení, neboť bych tím zapřel Boha shůry.</verse>
        <verse osisID='Job.31.29'>Jestliže jsem se zaradoval ze zániku toho, kdo mě nenáviděl, a byl rozjařen, že potkalo ho něco zlého -</verse>
        <verse osisID='Job.31.30'>vždyť jsem nedal svým ústům zhřešit, nevyprošoval jsem si pro něho kletbu,</verse>
        <verse osisID='Job.31.31'>lidé z mého stanu si nestěžovali: »Kéž by nám dal trochu masa, nejsme syti«,</verse>
        <verse osisID='Job.31.32'>cizinec nezůstával přes noc venku, pocestnému jsem otvíral dveře -,</verse>
        <verse osisID='Job.31.33'>jestliže jsem po lidsku své přestoupení skrýval, nepravost svou tajně uložil v své hrudi,</verse>
        <verse osisID='Job.31.34'>že bych se byl lekal početného davu a že bych se opovržení lidských čeledí děsil, pak ať zmlknu a nevyjdu ze dveří.</verse>
        <verse osisID='Job.31.35'>Kéž bych měl někoho, kdo by mě vyslyšel! Zde je mé znamení. Ať mi Všemocný odpoví. Můj odpůrce sepsal zápis.</verse>
        <verse osisID='Job.31.36'>Klidně si jej vložím na rameno, ovinu si jej jak věnec.</verse>
        <verse osisID='Job.31.37'>O každém svém kroku mu povím, jako vévoda přistoupím k němu.</verse>
        <verse osisID='Job.31.38'>Jestliže má půda proti mně křičela a její brázdy přitom plakaly,</verse>
        <verse osisID='Job.31.39'>jestliže jsem její sílu spotřeboval bez placení a její vlastníky odbýval,</verse>
        <verse osisID='Job.31.40'>ať místo pšenice vzejde trní, místo ječmene býlí." Zde končí Jóbova slova.</verse>
      </chapter>
      <chapter osisID='Job.32'>
        <verse osisID='Job.32.1'>Tu přestali oni tři muži Jóbovi odpovídat, protože byl ve vlastních očích spravedlivý.</verse>
        <verse osisID='Job.32.2'>Zato vzplanul hněvem Elíhú, syn Berakeela Búzského z čeledi Rámovy; jeho hněv vzplanul proti Jóbovi, protože se pokládal za spravedlivějšího než Bůh.</verse>
        <verse osisID='Job.32.3'>Jeho hněv vzplanul i proti jeho třem nepřátelům, protože nenašli správnou odpověď a Jóba prohlašovali za svévolníka.</verse>
        <verse osisID='Job.32.4'>Elíhú se slovy k Jóbovi vyčkával, protože ostatní byli věkem starší než on.</verse>
        <verse osisID='Job.32.5'>Elíhú však viděl, že v ústech oněch tří mužů není vhodná odpověď, proto vzplanul hněvem.</verse>
        <verse osisID='Job.32.6'>Na to tedy navázal Elíhů, syn Berakeela Búzského, slovy: "Co se týče let, jsem mladší, kdežto vy jste kmeti, proto jsem se ostýchal a obával vám sdělit, co vím.</verse>
        <verse osisID='Job.32.7'>Řekl jsem si: Ať promluví léta, ti, kteří mají let mnoho, ať s moudrostí seznamují.</verse>
        <verse osisID='Job.32.8'>Avšak je to duch člověku daný, dech Všemocného, jenž lidi činí rozumnými.</verse>
        <verse osisID='Job.32.9'>Nejsou vždycky moudří ti, kdo mají mnoho let, starci nemusejí vždy rozumět právu.</verse>
        <verse osisID='Job.32.10'>Proto říkám: Poslyšte mě. Rovněž já chci sdělit, co vím.</verse>
        <verse osisID='Job.32.11'>Hle, čekal jsem na vaše slova, naslouchal jsem vaší rozumnosti, až co svými slovy vystihnete.</verse>
        <verse osisID='Job.32.12'>Snažil jsem se vám porozumět, avšak Jóba nikdo neusvědčil, žádný z vás neodpověděl na jeho řeči.</verse>
        <verse osisID='Job.32.13'>Neříkejte: »My jsme našli moudrost; Bůh ho odvane jak plevu, a ne člověk.«</verse>
        <verse osisID='Job.32.14'>Jób svá slova nezaměřil proti mně, nebudu mu odpovídat vašimi řečmi. -</verse>
        <verse osisID='Job.32.15'>Jsou zděšeni, už neodpovídají, slova jim už došla.</verse>
        <verse osisID='Job.32.16'>Čekám, ale oni nepromluví, stojí tu a neodpovídají.</verse>
        <verse osisID='Job.32.17'>Přispěji tedy já svým dílem, rovněž já chci sdělit, co vím.</verse>
        <verse osisID='Job.32.18'>Jsem naplněn slovy, těsno je duchu v mém nitru.</verse>
        <verse osisID='Job.32.19'>Hle, mé nitro je jako víno, které nemá průduch, jako nové měchy, jež pukají.</verse>
        <verse osisID='Job.32.20'>Musím mluvit, aby se mi ulevilo; otevřu rty a odpovím.</verse>
        <verse osisID='Job.32.21'>Nebudu nikomu stranit, nechci nikomu lichotit;</verse>
        <verse osisID='Job.32.22'>nevím, co je lichocení, to by mě můj Učinitel brzy smetl.</verse>
      </chapter>
      <chapter osisID='Job.33'>
        <verse osisID='Job.33.1'>Ty, Jóbe, slyš dobře mou řeč, všem mým slovům dopřej sluchu.</verse>
        <verse osisID='Job.33.2'>Pohleď, otevírám ústa, pod mým patrem promlouvá můj jazyk.</verse>
        <verse osisID='Job.33.3'>Má řeč tryská z upřímného srdce, mé rty mluví o poznání vytříbeném.</verse>
        <verse osisID='Job.33.4'>Boží duch mě učinil, dech Všemocného mě oživil.</verse>
        <verse osisID='Job.33.5'>Můžeš-li, odpovídej, předlož mi svou při, postav se!</verse>
        <verse osisID='Job.33.6'>Hle, já budu tvými ústy před Bohem, i já jsem jen kus hlíny.</verse>
        <verse osisID='Job.33.7'>Hle, nemusí tě přepadat strach ze mne, ani moje naléhání tebe tížit.</verse>
        <verse osisID='Job.33.8'>Řekl jsi to přede mnou a já jsem tvá slova slyšel:</verse>
        <verse osisID='Job.33.9'>»Ryzí jsem, prost přestoupení, jsem bez úhony, bez nepravosti.</verse>
        <verse osisID='Job.33.10'>Hle, Bůh proti mně záminky hledá, pokládá mě za nepřítele,</verse>
        <verse osisID='Job.33.11'>sevřel do klády mé nohy a střeží všechny mé stezky.«</verse>
        <verse osisID='Job.33.12'>Hle, odpovídám ti: Zde nejsi v právu, neboť Bůh je větší než člověk.</verse>
        <verse osisID='Job.33.13'>Proč s ním vedeš spor? Že svými slovy neodpovídá?</verse>
        <verse osisID='Job.33.14'>Bůh přece promluví jednou i podruhé, a člověk to nepostřehne.</verse>
        <verse osisID='Job.33.15'>Ve snu, ve vidění nočním, když na lidi padá mrákota, v dřímotě na lůžku,</verse>
        <verse osisID='Job.33.16'>tehdy otvírá lidem ucho a zpečeťuje varování, jež jim dal,</verse>
        <verse osisID='Job.33.17'>aby člověka odvedl od toho, co páchá, aby muže chránil před vypínavostí,</verse>
        <verse osisID='Job.33.18'>aby jeho duši ušetřil před jámou a jeho život aby nezašel hubící střelou.</verse>
        <verse osisID='Job.33.19'>Bolestmi je kárán na svém loži, stálým svárem v kostech,</verse>
        <verse osisID='Job.33.20'>takže jeho život si oškliví pokrm a jeho duše vytoužené jídlo.</verse>
        <verse osisID='Job.33.21'>Jeho tělo se očividně ztrácí, vystupují kosti, které nebývalo vidět.</verse>
        <verse osisID='Job.33.22'>Jeho duše se blíží jámě a jeho život jisté smrti.</verse>
        <verse osisID='Job.33.23'>Bude-li s ním anděl, tlumočník, jeden z tisíců, a poví-li, že je to přímý člověk,</verse>
        <verse osisID='Job.33.24'>tehdy Bůh se nad ním smiluje a řekne: »Vykup ho, ať do jámy nesestoupí; mám za něho výkupné.«</verse>
        <verse osisID='Job.33.25'>Jeho tělo bude svěžejší než v mládí, vrátí se do dnů dospívání.</verse>
        <verse osisID='Job.33.26'>Bude-li prosit Boha a on v něm najde zalíbení, ukáže mu svou tvář za hlaholu polnic a člověku vrátí jeho spravedlnost.</verse>
        <verse osisID='Job.33.27'>Bude zpívat před lidmi a řekne: »Hřešil jsem a převracel, co bylo přímé, ale nebylo mi odplaceno stejným.«</verse>
        <verse osisID='Job.33.28'>Bůh vykoupil jeho duši, aby neodešla do jámy, jeho život smí hledět na světlo.</verse>
        <verse osisID='Job.33.29'>To vše učiní Bůh pro muže dvakrát i třikrát,</verse>
        <verse osisID='Job.33.30'>aby odvrátil jeho duši od jámy a přivedl ke světlu, do světla živých.</verse>
        <verse osisID='Job.33.31'>Poslouchej mě, Jóbe, pozorně, mlč, já budu mluvit.</verse>
        <verse osisID='Job.33.32'>Bude-li co říci, odpověz mi, promluv, chci pro tebe spravedlnost.</verse>
        <verse osisID='Job.33.33'>Nebudeš-li mít co říci, poslouchej mě, mlč a já ti zprostředkuji moudrost."</verse>
      </chapter>
      <chapter osisID='Job.34'>
        <verse osisID='Job.34.1'>Na to navázal Elíhú slovy:</verse>
        <verse osisID='Job.34.2'>"Vy moudří, slyšte mé řeči, vy vědoucí, naslouchejte mi.</verse>
        <verse osisID='Job.34.3'>Ucho přece přezkušuje řeči, patro vychutnává pokrm.</verse>
        <verse osisID='Job.34.4'>Volme si, co je právo, ať zvíme mezi sebou, co je dobré.</verse>
        <verse osisID='Job.34.5'>Jób řekl: »Jsem spravedlivý, a Bůh upírá mi právo.</verse>
        <verse osisID='Job.34.6'>Mám lhát? Proti svému právu mluvit? Zasáhl mě zkázonosný šíp, avšak ne pro přestoupení.«</verse>
        <verse osisID='Job.34.7'>Který muž je jako Jób? Prý pije výsměch jako vodu,</verse>
        <verse osisID='Job.34.8'>spolčuje se s pachateli ničemností, obcuje se svévolnými lidmi;</verse>
        <verse osisID='Job.34.9'>řekl: »Muži není k ničemu mít zalíbení v Bohu.«</verse>
        <verse osisID='Job.34.10'>Proto mě slyšte, rozumní mužové: Daleko je Bůh od svévole, Všemocný od bezpráví.</verse>
        <verse osisID='Job.34.11'>Podle toho, co člověk udělá, odplatí jemu, s každým nakládá podle jeho stezky.</verse>
        <verse osisID='Job.34.12'>Opravdu, Bůh nejedná svévolně, Všemocný právo nepokřiví.</verse>
        <verse osisID='Job.34.13'>Kdo mu dal pod dohled zemi a kdo před něho položil celý svět?</verse>
        <verse osisID='Job.34.14'>Kdyby měl na mysli jenom sebe a svého ducha i dech k sobě zpět stáhl,</verse>
        <verse osisID='Job.34.15'>tu by všechno tvorstvo rázem vyhynulo, člověk by se obrátil v prach.</verse>
        <verse osisID='Job.34.16'>Máš-li tedy rozum, poslyš toto, dopřej sluchu tomu, co říkám.</verse>
        <verse osisID='Job.34.17'>Což může panovat ten, kdo nenávidí právo? Nebo Úctyhodného, jenž je spravedlivý, prohlásíš za svévolníka?</verse>
        <verse osisID='Job.34.18'>Je snad možno říci králi: »Ty ničemo« nebo urozeným: »Svévolníku«?</verse>
        <verse osisID='Job.34.19'>Bůh nestraní velmožům, nedá přednost váženému před nuzákem, protože všichni jsou dílem jeho rukou.</verse>
        <verse osisID='Job.34.20'>Umírají v okamžení, třeba o půlnoci. Lid se zachvěje, když odcházejí; i vznešený je odvolán, aniž kdo hne rukou.</verse>
        <verse osisID='Job.34.21'>Na cesty každého jsou upřeny jeho oči, on každý krok vidí.</verse>
        <verse osisID='Job.34.22'>Není temnoty ani šera smrti, kde by se mohli skrýt pachatelé ničemností.</verse>
        <verse osisID='Job.34.23'>Na nikoho nevkládá nic navíc, že by se musel s Bohem soudit.</verse>
        <verse osisID='Job.34.24'>Ctihodné bije, nemusí nic vyšetřovat, jiné staví na ta místa;</verse>
        <verse osisID='Job.34.25'>je obeznámen s jejich dílem, podvrátí je za noc a jsou rozdrceni.</verse>
        <verse osisID='Job.34.26'>Potrestá je jako svévolníky, každý na to bude hledět,</verse>
        <verse osisID='Job.34.27'>za to, že se odchýlili pryč od něho a neměli uznání pro žádnou jeho cestu,</verse>
        <verse osisID='Job.34.28'>takže se až k němu donesl křik nuzných a slyšel křik utištěných.</verse>
        <verse osisID='Job.34.29'>Když zůstane klidný, kdo ho smí prohlásit za svévolníka? Když skrývá tvář, kdo ho může spatřit? A přece bdí nad pronárody i jednotlivci,</verse>
        <verse osisID='Job.34.30'>aby nekraloval člověk - rouhač a nestal se svůdcem lidu.</verse>
        <verse osisID='Job.34.31'>Sluší se doznat Bohu: »Snáším svůj trest, nebudu už pohoršlivě jednat.</verse>
        <verse osisID='Job.34.32'>Poučuj mě o tom, na co nestačí můj pohled. Spáchal-li jsem podlost, už tak neučiním.«</verse>
        <verse osisID='Job.34.33'>Má snad odplácet dle tvého, když ty jeho názor za nic nemáš? Ty bys to měl rozhodnout, ne já. Pověz, co víš!</verse>
        <verse osisID='Job.34.34'>Rozumní mužové mi přisvědčí a moudrý muž mi bude naslouchat:</verse>
        <verse osisID='Job.34.35'>»Jób nemluví uváženě, jeho slova nejsou prozíravá.</verse>
        <verse osisID='Job.34.36'>Je třeba jednou provždy Jóba přezkoušet, protože odpovídá jako mužové propadlí ničemnostem.</verse>
        <verse osisID='Job.34.37'>Vždyť ke svému hříchu přidává nevěrnost, mezi námi si výsměšně tleská a má mnoho řečí proti Bohu.«"</verse>
      </chapter>
      <chapter osisID='Job.35'>
        <verse osisID='Job.35.1'>Na to navázal Elíhú slovy:</verse>
        <verse osisID='Job.35.2'>"Myslíš si, že je to podle práva říkat: »Moje spravedlnost převyšuje Boží?«</verse>
        <verse osisID='Job.35.3'>Říkat: »Co z toho máš? Co mi prospěje, nebudu-li hřešit?«</verse>
        <verse osisID='Job.35.4'>Odpovím ti několika slovy, i tvým přátelům, kteří jsou s tebou.</verse>
        <verse osisID='Job.35.5'>Pohleď na nebe a viz, popatř na mraky vysoko nad sebou.</verse>
        <verse osisID='Job.35.6'>Jestliže jsi zhřešil, čeho jsi dosáhl proti němu? Bude-li tvých přestoupení sebevíc, co mu tím uděláš?</verse>
        <verse osisID='Job.35.7'>Jestliže jsi jednal spravedlivě, co jsi mu dal, co přijal z tvé ruky?</verse>
        <verse osisID='Job.35.8'>Jen člověka jako ty zasáhne tvá svévole, lidského syna tvá spravedlnost.</verse>
        <verse osisID='Job.35.9'>Lidé křičí pro množství útisku, volají o pomoc pro tvrdou paži mocných,</verse>
        <verse osisID='Job.35.10'>a nikdo se nezeptá: »Kde je Bůh, můj Učinitel, který dává člověku i v noci prozpěvovat,</verse>
        <verse osisID='Job.35.11'>vyučuje nás a nikoli zvířata zemská a činí nás moudřejší nad nebeské ptactvo?«</verse>
        <verse osisID='Job.35.12'>Potom jim ovšem neodpovídá, když křičí pro pýchu zlovolných.</verse>
        <verse osisID='Job.35.13'>Bůh přece nedá sluchu falši, Všemocný na to ani nepohlédne,</verse>
        <verse osisID='Job.35.14'>zvláště když o něm prohlašuješ: »Nedívá se na to«. Tvá pře je před ním, jen na něho čekej!</verse>
        <verse osisID='Job.35.15'>Jestliže tedy nestíhá hněvem a nestará se příliš o zpupnost,</verse>
        <verse osisID='Job.35.16'>Jób si otevírá ústa do větru a neuváženě vede zbytečné řeči."</verse>
      </chapter>
      <chapter osisID='Job.36'>
        <verse osisID='Job.36.1'>Elíhú dále pokračoval slovy:</verse>
        <verse osisID='Job.36.2'>"Měj se mnou trochu trpělivosti a sdělím ti, že ještě mám o Bohu co říci.</verse>
        <verse osisID='Job.36.3'>Začnu se svým věděním zdaleka a přiznám svému Učiniteli spravedlnost,</verse>
        <verse osisID='Job.36.4'>neboť opravdu má slova nejsou klam; před tebou je člověk dokonalých vědomostí.</verse>
        <verse osisID='Job.36.5'>Hle, Bůh je úctyhodný, nezavrhne bez příčiny, je úctyhodný silou i srdcem.</verse>
        <verse osisID='Job.36.6'>Nenechá naživu svévolníka, ale utištěným dopomůže k právu.</verse>
        <verse osisID='Job.36.7'>Od spravedlivého neodvrací zrak; s králi je na trůn dosazuje navždy a jsou vyvýšeni.</verse>
        <verse osisID='Job.36.8'>Jsou-li však spoutáni řetězy, chyceni do provazů utrpení,</verse>
        <verse osisID='Job.36.9'>oznamuje jim, čeho se dopustili, že se rozbujela jejich přestoupení,</verse>
        <verse osisID='Job.36.10'>otvírá jim ucho pro napomenutí a vyzývá je, aby se odvrátili do ničemností.</verse>
        <verse osisID='Job.36.11'>Poslechnou-li, budou-li mu sloužit, dokončí své dny v pohodě a v rozkoších svá léta.</verse>
        <verse osisID='Job.36.12'>Neposlechnou-li, sejdou hubící střelou a zahynou pro svou nerozvážnost.</verse>
        <verse osisID='Job.36.13'>Kdo jsou rouhavého srdce, přispívají k hněvu, nevolají o pomoc, ani když je spoutá.</verse>
        <verse osisID='Job.36.14'>Proto zemře jejich duše v mládí a jejich život skončí se zasvěcenci smilstva.</verse>
        <verse osisID='Job.36.15'>Utištěného zachrání skrze jeho utrpení, otevře mu ucho skrze útlak.</verse>
        <verse osisID='Job.36.16'>To on tě odládá z jícnu soužení; abys měl kolem volný prostor, bez stísněnosti, a poklidný stůl plný tučnosti.</verse>
        <verse osisID='Job.36.17'>Chceš-li se svévolně přít, pře tě přivede před soud.</verse>
        <verse osisID='Job.36.18'>Ať tě rozhořčení nezláká k tleskání a velké výkupné ať tě nesvede z cesty.</verse>
        <verse osisID='Job.36.19'>Vytrhne tě volání o pomoc, když se soužíš a napínáš všechnu svou sílu?</verse>
        <verse osisID='Job.36.20'>Nedychti po noci, která odvede národy z jejich míst.</verse>
        <verse osisID='Job.36.21'>Bedlivě dbej, aby ses neobracel k ničemnosti a nevolil ji raději než utrpení.</verse>
        <verse osisID='Job.36.22'>Hle, jak nedostupný je Bůh ve své síle! Kdo je učitel podobný jemu?</verse>
        <verse osisID='Job.36.23'>Kdo smí dohlížet na jeho cestu? Kdo smí říci: »Jednáš podle«?</verse>
        <verse osisID='Job.36.24'>Pamatuj, že máš vyvyšovat jeho dílo, jež lidé opěvují.</verse>
        <verse osisID='Job.36.25'>Všichni lidé je vyhlížejí, avšak člověk přihlíží jen zdáli.</verse>
        <verse osisID='Job.36.26'>Hle, Bůh je vyvýšený, nad naše poznání, počet jeho let je nevyzpytatelný.</verse>
        <verse osisID='Job.36.27'>Přitahuje vodní kapky, padají jako déšť a v jeho záplavu se mění,</verse>
        <verse osisID='Job.36.28'>když se z mračen valí proudy a hojně skrápějí člověka.</verse>
        <verse osisID='Job.36.29'>Rozumí někdo rozprostření mraků, hromobití v jeho stánku?</verse>
        <verse osisID='Job.36.30'>Hle, nad tím rozprostírá světlo a přikrývá kořeny moře.</verse>
        <verse osisID='Job.36.31'>Povede při s lidmi ten, jenž dává hojný pokrm.</verse>
        <verse osisID='Job.36.32'>Dlaněmi se chápe světla blesků, přikazuje jim zasáhnout útočníka.</verse>
        <verse osisID='Job.36.33'>Ohlašuje ho jeho hromový hlahol, dokonce i stádo ohlašuje jeho příchod.</verse>
      </chapter>
      <chapter osisID='Job.37'>
        <verse osisID='Job.37.1'>Mé srdce se z toho chvěje, chtělo by vyskočit ze svého místa.</verse>
        <verse osisID='Job.37.2'>Naslouchejte bedlivě burácení jeho hlasu, rachotu, který mu vychází z úst.</verse>
        <verse osisID='Job.37.3'>Nechá jej dunět pod celým nebem a jeho světlo září až k okrajům země.</verse>
        <verse osisID='Job.37.4'>Za ním řve jeho hlas, on hřmí svým důstojným hlasem a nezadržuje blesky, když se jeho hlas rozléhá.</verse>
        <verse osisID='Job.37.5'>Podivuhodně hřmí Bůh svým hlasem, dělá veliké věci, nad naše poznání:</verse>
        <verse osisID='Job.37.6'>sněhu velí: »Padej na zem« a dešti: »Ať prší«, a déšť padá v mocných proudech.</verse>
        <verse osisID='Job.37.7'>Na ruku každého člověka klade svoji pečeť, aby všichni lidé, které učinil, nabyli poznání:</verse>
        <verse osisID='Job.37.8'>Zvěř vchází do doupat a přebývá v svých peleších;</verse>
        <verse osisID='Job.37.9'>vichřice vyráží ze své komnaty a severák přináší chlad;</verse>
        <verse osisID='Job.37.10'>svým dechem vyvolává Bůh led, že zamrzají hladiny vod;</verse>
        <verse osisID='Job.37.11'>oblak obtěžkává vláhou, svým bleskem rozhání mračno,</verse>
        <verse osisID='Job.37.12'>a to se točí a převrací, jak on určí, a vše, co mu přikáže, vykoná na tváři okrsku země;</verse>
        <verse osisID='Job.37.13'>užívá ho jako metly nebo k dobru své země, jako důkazu milosrdenství.</verse>
        <verse osisID='Job.37.14'>Dopřej tomu sluchu, Jóbe, postůj, zda pochopíš Boží divy.</verse>
        <verse osisID='Job.37.15'>Víš snad, co jimi Bůh míní, když ozáří oblak svým bleskem?</verse>
        <verse osisID='Job.37.16'>Víš něco o tom, jak plují oblaka, a vůbec něco o divech Vševědoucího?</verse>
        <verse osisID='Job.37.17'>Ty, jemuž horkem žhne šat, když země znehybní pod jižním větrem,</verse>
        <verse osisID='Job.37.18'>dovedl bys jako on vzklenout oblohu pro mraky, pevnou jak lité zrcadlo?</verse>
        <verse osisID='Job.37.19'>Seznam nás s tím, co mu máme říci. Nic nedokážeme pro temnotu.</verse>
        <verse osisID='Job.37.20'>Ohlásí mu někdo, že hodlám mluvit? Řekne si někdo o to, aby byl zničen?</verse>
        <verse osisID='Job.37.21'>Nelze se dívat do světla blesků tehdy, když září v mracích; až se přežene vítr, pročistí je.</verse>
        <verse osisID='Job.37.22'>Od severu přichází zlatavá záře, třpyt kolem Boha budící hrůzu;</verse>
        <verse osisID='Job.37.23'>avšak Všemocného nenajdeme. Je vznešený v síle, ale soudem a přísnou spravedlností nechce pokořovat.</verse>
        <verse osisID='Job.37.24'>Ať se ho proto lidé bojí; nehledí na žádného, kdo spoléhá na své moudré srdce."</verse>
      </chapter>
      <chapter osisID='Job.38'>
        <verse osisID='Job.38.1'>Na to odpověděl Jóbovi ze smrště Hospodin slovy:</verse>
        <verse osisID='Job.38.2'>"Kdo to zatemňuje úradek Boží neuváženými slovy?</verse>
        <verse osisID='Job.38.3'>Nuže, opásej si bedra jako muž, budu se tě ptát a poučíš mě.</verse>
        <verse osisID='Job.38.4'>Kde jsi byl, když jsem zakládal zemi? Pověz, víš-li něco rozumného o tom.</verse>
        <verse osisID='Job.38.5'>Víš, kdo stanovil její rozměry, kdo nad ní natáhl měřící šňůru?</verse>
        <verse osisID='Job.38.6'>Do čeho jsou zapuštěny její podstavce, kdo kladl její úhelný kámen,</verse>
        <verse osisID='Job.38.7'>zatímco jitřní hvězdy společně plesaly a všichni synové Boží propukli v hlahol?</verse>
        <verse osisID='Job.38.8'>Kdo sevřel moře vraty, když se valilo z lůna země,</verse>
        <verse osisID='Job.38.9'>když jsem mu určil za oděv mračno a za plénku temný mrak,</verse>
        <verse osisID='Job.38.10'>když jsem mu stanovil meze, položil závory a vrata</verse>
        <verse osisID='Job.38.11'>a řekl: »Až sem smíš přijít, ale ne dál; zde se složí tvé nespoutané vlnobití!«</verse>
        <verse osisID='Job.38.12'>Zdali jsi ty někdy za svých dnů dal příkaz jitru a vykázal jitřence její místo,</verse>
        <verse osisID='Job.38.13'>aby se chopila okrajů země a svévolníci byli z ní vytřeseni?</verse>
        <verse osisID='Job.38.14'>Země se mění jak hlína pod pečetidlem, ale oni tu stojí, ač jsou jen šat.</verse>
        <verse osisID='Job.38.15'>Svévolníkům bude odepřeno světlo a zvednutá paže bude přeražena.</verse>
        <verse osisID='Job.38.16'>Přišel jsi až ke zřídlu moře, procházel ses po dně propastné tůně?</verse>
        <verse osisID='Job.38.17'>Byly ti odkryty brány smrti, brány šeré smrti jsi spatřil?</verse>
        <verse osisID='Job.38.18'>Postřehls celou šíři země? Pověz, znáš-li to všechno.</verse>
        <verse osisID='Job.38.19'>Kde je cesta k obydlí světla? Kde má své místo temnota?</verse>
        <verse osisID='Job.38.20'>Můžeš je vykázat do jejich hranic? Máš ponětí o stezkách k jejich domu?</verse>
        <verse osisID='Job.38.21'>Tušil jsi, že se jednou narodíš a jak velký bude počet tvých dnů?</verse>
        <verse osisID='Job.38.22'>Přišel jsi někdy ke skladům sněhu, spatřil jsi sklady krupobití,</verse>
        <verse osisID='Job.38.23'>které si šetřím pro časy soužení, pro den války a boje?</verse>
        <verse osisID='Job.38.24'>Kde je cesta k místu, kde se dělí světlo? Odkud se žene na zemi východní vítr?</verse>
        <verse osisID='Job.38.25'>Kdo vyryl koryta povodni a bouřnému mračnu cestu,</verse>
        <verse osisID='Job.38.26'>aby pršelo na liduprázdnou zemi, na poušť, v níž člověka není,</verse>
        <verse osisID='Job.38.27'>aby se napojila místa pustá a zpustošená a vzešla mladá tráva?</verse>
        <verse osisID='Job.38.28'>Má snad déšť otce? Kdo zplodil krůpěje rosy?</verse>
        <verse osisID='Job.38.29'>Z čího lůna vyšel led? Kdo rodí nebeské jíní?</verse>
        <verse osisID='Job.38.30'>Vody tuhnou na kámen, zamrzá hladina propastné tůně.</verse>
        <verse osisID='Job.38.31'>Dovedeš spoutat mihotavý třpyt Plejád nebo rozvázat pouta Orióna?</verse>
        <verse osisID='Job.38.32'>Vyvedeš hvězdy zvířetníku v pravý čas a povedeš souhvězdí Lva s jeho mladými?</verse>
        <verse osisID='Job.38.33'>Víš, jaké jsou řády nebes? Ty jsi je ustanovil, aby dozírala na zemi?</verse>
        <verse osisID='Job.38.34'>Pozvedneš svůj hlas k oblaku, aby tě přikryla spousta vod?</verse>
        <verse osisID='Job.38.35'>Posíláš snad pro blesky, aby přišly a ohlásily se ti: »Tu jsme«?</verse>
        <verse osisID='Job.38.36'>Kdo dal ibisovi moudrost a kouhoutovi rozum?</verse>
        <verse osisID='Job.38.37'>Kdo je tak moudrý, aby sečetl mraky? Kdo složí nebeské měchy,</verse>
        <verse osisID='Job.38.38'>když prach se v slitinu spojí a hroudy k sobě přilnou?</verse>
        <verse osisID='Job.38.39'>Můžeš ulovit pro lva kořist a uspokojit lačnost lvíčat,</verse>
        <verse osisID='Job.38.40'>když se krčí v peleších, číhají ve svém doupěti v houští?</verse>
        <verse osisID='Job.38.41'>Kdo opatří úlovek krkavci, když jeho mláďata volají k Bohu a bloudí bez potravy?</verse>
      </chapter>
      <chapter osisID='Job.39'>
        <verse osisID='Job.39.1'>Znáš čas vrhu skalních kozorožců? Opatrovals laň, když rodí?</verse>
        <verse osisID='Job.39.2'>Počítáš měsíce, kdy jsou březí, a znáš čas jejich vrhu,</verse>
        <verse osisID='Job.39.3'>jak se skloní, vrhnou svá mláďata, svých bolestí pozbývají?</verse>
        <verse osisID='Job.39.4'>Jak jejich mláďata sílí, volně si rostou, odběhnou a už se k nim nevracejí?</verse>
        <verse osisID='Job.39.5'>Kdo vypustil divokého osla na svobodu, kdo uvolnil řemení stepnímu oslu,</verse>
        <verse osisID='Job.39.6'>jemuž jsem za domov vykázal pustinu, solnou pláň za příbytek?</verse>
        <verse osisID='Job.39.7'>Posmívá se městskému hluku, neposlouchá povyk poháněče,</verse>
        <verse osisID='Job.39.8'>na horách slídí po pastvě, pídí se po zeleni.</verse>
        <verse osisID='Job.39.9'>Bude ti chtít jednorožeč sloužit či nocovat u tvého krmelce?</verse>
        <verse osisID='Job.39.10'>Připoutáš jednorožce provazem k brázdě, bude snad za tebou doliny vláčet?</verse>
        <verse osisID='Job.39.11'>Důvěřuješ mu, protože má tak velkou sílu? Ponecháš mu výtěžek své práce?</verse>
        <verse osisID='Job.39.12'>Věřil bys mu, že tvé zrno sveze a shromáždí na tvůj mlat?</verse>
        <verse osisID='Job.39.13'>Pštrosice mává křídlem, není to však peruť s brky čápa;</verse>
        <verse osisID='Job.39.14'>svá vejce ponechává na zemi a zahřívá je v prachu,</verse>
        <verse osisID='Job.39.15'>zapomíná, že je noha může rozšlápnout a polní zvěř zdupat.</verse>
        <verse osisID='Job.39.16'>Se svými mláďaty zachází tvrdě, jako by nebyla její, nemá strach, že bude její námaha marná.</verse>
        <verse osisID='Job.39.17'>Bůh totiž odepřel dát jí moudrost, nedal jí ani díl rozumnosti.</verse>
        <verse osisID='Job.39.18'>Když se však vyplašena vymrští, je jí k smíchu kůň i s jezdcem.</verse>
        <verse osisID='Job.39.19'>Dal jsi snad koni bohatýrskou sílu, přioděl jsi jeho šíji hřívou?</verse>
        <verse osisID='Job.39.20'>Docílíš, aby poskakoval jako luční kobylka? Jeho vznešené frkání vzbuzuje strach,</verse>
        <verse osisID='Job.39.21'>v dolině hrabe nohama, rozjařen silou, má-li vytáhnout proti ozbrojencům,</verse>
        <verse osisID='Job.39.22'>vysmívá se strachu, neděsí se, před mečem se neobrací.</verse>
        <verse osisID='Job.39.23'>Toulec nad ním chřestí, blýská se kopí a oštěp,</verse>
        <verse osisID='Job.39.24'>s burácením se řítí po zemi, až se chvěje, nedá na nic než na zvuk polnice,</verse>
        <verse osisID='Job.39.25'>zařehtá, kdykoli polnice zazní, zdaleka větří bitvu, povely velitelů a válečný ryk.</verse>
        <verse osisID='Job.39.26'>Řídí se snad sokol tvým rozumem, když vzlétne, rozprostře křídla k jihu?</verse>
        <verse osisID='Job.39.27'>Což se na tvůj rozkaz vznese orel, aby si vysoko udělal hnízdo?</verse>
        <verse osisID='Job.39.28'>Přebývá a nocuje na skále, na skalním útesu, nepřístupném místě.</verse>
        <verse osisID='Job.39.29'>Odtud vyhlíží pokrm, dodaleka hledí jeho oči.</verse>
        <verse osisID='Job.39.30'>Jeho mláďata střebají krev, a kde jsou skolení, tam je i on."</verse>
      </chapter>
      <chapter osisID='Job.40'>
        <verse osisID='Job.40.1'>Hospodin dále řekl Jóbovi toto:</verse>
        <verse osisID='Job.40.2'>"Smí se člověk přít se Všemocným? Smí ho kárat? Ten, kdo Boha obvinil, ať odpovídá."</verse>
        <verse osisID='Job.40.3'>Jób na to Hospodinu odpověděl:</verse>
        <verse osisID='Job.40.4'>"Co ti odpovím, když jsem tak bezvýznamný! Kladu si na ústa ruku.</verse>
        <verse osisID='Job.40.5'>Jednou jsem už promluvil a nevím co odpovědět, ba i podruhé, ale nemohu pokračovat."</verse>
        <verse osisID='Job.40.6'>Na to odpověděl Jóbovi ze smrště Hospodin slovy:</verse>
        <verse osisID='Job.40.7'>"Nuže, opásej si bedra jako muž, budu se tě ptát a poučíš mě.</verse>
        <verse osisID='Job.40.8'>Chceš vskutku rušit můj soud, prohlásit mě za svévolníka a sám zůstat spravedlivý?</verse>
        <verse osisID='Job.40.9'>Zdalipak máš paži jako Bůh a jako on hřímáš svým hlasem?</verse>
        <verse osisID='Job.40.10'>Ozdob se tedy důstojností a vyvýšeností, oblékni si velebnost a vznešenost.</verse>
        <verse osisID='Job.40.11'>Vylej všechnu prchlivost svého hněvu, pohleď na každého pyšného a sniž ho,</verse>
        <verse osisID='Job.40.12'>pohleď na každého pyšného a zkruš ho, sraz na místě svévolníky,</verse>
        <verse osisID='Job.40.13'>ukryj je všechny společně do prachu, jejich tvář ovaž pro úkryt v zemi.</verse>
        <verse osisID='Job.40.14'>Potom ti vzdám chválu i já, že tvá pravice tě zachránila.</verse>
        <verse osisID='Job.40.15'>Pohleď jen na behemóta, i jeho jsem učinil jako tebe; on jako dobytče žere trávu.</verse>
        <verse osisID='Job.40.16'>Pohleď, jakou má sílu v bedrech, jak mocné jsou svaly jeho břicha.</verse>
        <verse osisID='Job.40.17'>Napřímí ocas jako cedr, šlachy jeho stehen jsou propletené,</verse>
        <verse osisID='Job.40.18'>jeho kosti jsou bronzové válce, jeho hnáty jako železný sochor.</verse>
        <verse osisID='Job.40.19'>On byl na počátku Božích cest; jen jeho Učinitel může na něj s mečem.</verse>
        <verse osisID='Job.40.20'>Pastvu mu poskytují hory, kde dovádí všeliká zvěř polní,</verse>
        <verse osisID='Job.40.21'>uléhá pod lotosem, skryt ve třtině a bahnu.</verse>
        <verse osisID='Job.40.22'>Lotos jej zastírá svým stínem, potoční topoly ho obklopují.</verse>
        <verse osisID='Job.40.23'>A hle, vzedme-li se řeka, neustoupí, důvěřuje si, i když se mu Jordán do tlamy valí.</verse>
        <verse osisID='Job.40.24'>Kdo se mu postaví do očí a provleče mu chřípím smyčku? [ (Job 40:25) Vytáhneš udicí livjátana a zkrotíš provazem jeho jazyk? ] [ (Job 40:26) Vložíš mu do chřípí sítěnou houžev, probodneš mu čelist hákem? ] [ (Job 40:27) Bude se tě doprošovat o smilování a pokorně s tebou mluvit? ] [ (Job 40:28) Uzavře snad s tebou smlouvu, abys jej vzal provždy za otroka? ] [ (Job 40:29) Můžeš si s ním pohrávat jak s ptáčkem? Uvážeš ho pro své děvečky? ] [ (Job 40:30) Budou o něj společníci smlouvat, rozkouskují si ho kupčíci? ] [ (Job 40:31) Propíchneš mu kůži bodci, jeho hlavu rybářskými harpunami? ] [ (Job 40:32) Zkus na něho vložit ruku! Pomysli na boj, a neuděláš to. ]</verse>
      </chapter>
      <chapter osisID='Job.41'>
        <verse osisID='Job.41.1'>Hle, čekat na něho je ošidné, při pohledu na něho se člověk hroutí.</verse>
        <verse osisID='Job.41.2'>Není odvážlivce, který by ho dráždil. Kdo potom obstojí přede mnou?</verse>
        <verse osisID='Job.41.3'>Kdo mi napřed něco dal, abych mu to splatil? Pod celým nebem všechno je mé.</verse>
        <verse osisID='Job.41.4'>Nemohu mlčet o jeho údech, nemluvit o jeho bohatýrské síle a jeho výborné stavbě těla.</verse>
        <verse osisID='Job.41.5'>Kdo odkryl jeho oděv a přistoupil k němu s udidly dvojitými?</verse>
        <verse osisID='Job.41.6'>Kdo otevřel vrata jeho tlamy? Strach jde z jeho zubů.</verse>
        <verse osisID='Job.41.7'>Jeho hřbet je jako řady štítů těsně uzavřených pod pečetí,</verse>
        <verse osisID='Job.41.8'>dotýkají se jedny druhých, vítr mezi ně nevnikne;</verse>
        <verse osisID='Job.41.9'>jeden přilétá k druhému, jsou pevně sevřeny, nelze je oddělit.</verse>
        <verse osisID='Job.41.10'>Jeho kýcháním se rozžehává světlo, jeho oči jsou jak řasy jitřenky,</verse>
        <verse osisID='Job.41.11'>z úst mu vycházejí pochodně, unikají ohnivé jiskry,</verse>
        <verse osisID='Job.41.12'>z nozder mu vystupuje kouř jak z hrnce nad ohněm z rákosí rozdmýchaným,</verse>
        <verse osisID='Job.41.13'>jeho dech rozžhavuje uhlí, z tlamy mu šlehá plamen,</verse>
        <verse osisID='Job.41.14'>v jeho šíji dříme síla, před ním se každý zkroušeně chvěje,</verse>
        <verse osisID='Job.41.15'>laloky mu přiléhají k tělu jak ulité, netřesou se,</verse>
        <verse osisID='Job.41.16'>jeho srdce je slité, tvrdé jako kámen, slité jako spodní žernov.</verse>
        <verse osisID='Job.41.17'>Když se zvedne, sami bohové se leknou, při tom hrozném třesku jsou bez sebe strachy,</verse>
        <verse osisID='Job.41.18'>meč, jenž by ho zasáhl, tu ránu nevydrží, ani kopí, vržená střela či hrot šípu.</verse>
        <verse osisID='Job.41.19'>Železo má za slámu, bronz za trouchnivé dřevo,</verse>
        <verse osisID='Job.41.20'>šíp z luku ho nezažene na útěk, kameny z praku se před ním mění v stébla slámy,</verse>
        <verse osisID='Job.41.21'>kyj má jen za slaměné stéblo, posmívá se, když přiletí chvějící se oštěp.</verse>
        <verse osisID='Job.41.22'>Vespod má ostny podobné střepům, vleče se blátem jako smyk na obilí,</verse>
        <verse osisID='Job.41.23'>způsobuje, že to v hlubině vře jako v hrnci, moře je pro něj jak kelímek na masti,</verse>
        <verse osisID='Job.41.24'>nechává za sebou světélkující dráhu, až se zdá, že propastná tůň zšedivěla.</verse>
        <verse osisID='Job.41.25'>Na prachu země mu není podobného, kdo by byl prost všeho děsu.</verse>
        <verse osisID='Job.41.26'>Na všechno vysoké pohlíží svrchu, nad všemi šelmami je králem."</verse>
      </chapter>
      <chapter osisID='Job.42'>
        <verse osisID='Job.42.1'>Jób na to Hospodinu odpověděl:</verse>
        <verse osisID='Job.42.2'>"Uznávám, že všechno můžeš a že žádný záměr tobě není neproveditelný.</verse>
        <verse osisID='Job.42.3'>Kdo smí nerozvážně zatemňovat úradek Boží? Ano, hlásal jsem, čemu jsem nerozuměl. Jsou to věci pro mě příliš divuplné, které neznám.</verse>
        <verse osisID='Job.42.4'>Rač mě vyslyšet a nech mě mluvit; budu se tě ptát a poučíš mě.</verse>
        <verse osisID='Job.42.5'>Jen z doslechu o tobě jsem slýchal, teď však jsem tě spatřil vlastním okem.</verse>
        <verse osisID='Job.42.6'>Proto odvolávám a lituji všeho v prachu a popelu."</verse>
        <verse osisID='Job.42.7'>Když Hospodin k Jóbovi domluvil tato slova, řekl Elífazovi Témanskému: "Můj hněv plane proti tobě a oběma tvým přátelům, protože jste o mně nemluvili náležitě jako můj služebník Jób.</verse>
        <verse osisID='Job.42.8'>Vezměte tedy za sebe sedm býčků a sedm beranů a jděte k mému služebníku Jóbovi. Obětujte za sebe zápalnou oběť a můj služebník Jób ať se za vás modlí. Já ho přijmu milostivě a nepotrestám vás za vaše poblouzení, že jste o mně nemluvili náležitě jako můj služebník Jób."</verse>
        <verse osisID='Job.42.9'>I šli Elífaz Témanský, Bildad Šúchský a Sófar Naamatský učinit, co jim Hospodin nařídil. A Hospodin Jóba milostně přijal.</verse>
        <verse osisID='Job.42.10'>Hospodin také změnil Jóbův úděl, poté co se modlil za své přátele, a dal mu všeho dvojnásob, než míval.</verse>
        <verse osisID='Job.42.11'>I přišli k němu všichni jeho bratři a všechny sestry a všichni jeho dřívější známí, aby s ním v jeho domě pojedli chléb. Projevovali mu soustrast a snažili se ho potěšit po všem tom zlu, jež na něj Hospodin uvedl, a každý mu daroval po kesítě a zlatém kroužku.</verse>
        <verse osisID='Job.42.12'>A Hospodin Jóbovi žehnal ke konci více než na začátku, takže měl čtrnáct tisíc ovcí a koz, šest tisíc velbloudů, tisíc spřežení skotu a tisíc oslic.</verse>
        <verse osisID='Job.42.13'>Měl také sedm synů a tři dcery.</verse>
        <verse osisID='Job.42.14'>Jednu nazval Jemíma, druhou Kesía a třetí Keren-ha-púk.</verse>
        <verse osisID='Job.42.15'>Po celé zemi se nenašly tak krásné ženy, jako byly dcery Jóbovy. Otec jim dal dědictví jako jejich bratrům.</verse>
        <verse osisID='Job.42.16'>Jób potom žil ještě sto čtyřicet let a viděl své syny i syny svých synů do čtvrtého pokolení.</verse>
        <verse osisID='Job.42.17'>I zemřel Jób stár a sytý dnů.</verse>
      </chapter>
    </div></osisText>
</osis>