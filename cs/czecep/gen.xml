<?xml version='1.0' encoding='UTF-8'?>
<osis xmlns='http://www.bibletechnologies.net/2003/OSIS/namespace' xsi:schemaLocation='http://www.bibletechnologies.net/2003/OSIS/namespace http://www.bibletechnologies.net/osisCore.2.1.1.xsd' xmlns:xsi='http://www.w3.org/2001/XMLSchema-instance'>
  <osisText osisRefWork='Bible' osisIDWork='CzeCEP' xml:lang='cs'>
    <header>
      <revisionDesc>
        <date>2010-02-26</date>
        <p>initial OSIS 2.1.1 version</p>
      </revisionDesc>
      <work osisWork='CzeCEP'>
        <title>Czech Ekumenicky Cesky preklad</title>
        <contributor>Sword Project</contributor>
        <creator>Pan Tau</creator>
        <creator role='encoder'>ZefToOsis 1.0.0</creator>
        <subject>holy bible</subject>
        <date>2009-01-23</date>
        <description>Czech Ekumenicky Cesky preklad: Bible Pismo svate Stareho i Noveho Zakona podle ekumenickeho vydani z r. 1985 (c) Ekumenicka\par rada cirkvi v CR.</description>
        <publisher>graphic artist</publisher>
        <type type='OSIS'>Bible</type>
        <identifier type='OSIS'>CzeCEP</identifier>
        <source>http://www.crosswire.org/sword/servlet/SwordMod.Verify?modName=CzeCEP</source>
        <language type='IETF'>cs</language>
        <relation/>
        <coverage>provide the bible to the world</coverage>
        <rights>Copyrighted</rights>
        <scope/>
        <refSystem>Bible</refSystem>
      </work>
    </header>
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
  <div type='book' osisID='Gen'>
      <chapter osisID='Gen.1'>
        <verse osisID='Gen.1.1'>Na počátku stvořil Bůh nebe a zemi.</verse>
        <verse osisID='Gen.1.2'>Země byla pustá a prázdná a nad propastnou tůní byla tma. Ale nad vodami vznášel se duch Boží.</verse>
        <verse osisID='Gen.1.3'>I řekl Bůh: "Buď světlo!" A bylo světlo.</verse>
        <verse osisID='Gen.1.4'>Viděl, že světlo je dobré, a oddělil světlo od tmy.</verse>
        <verse osisID='Gen.1.5'>Světlo nazval Bůh dnem a tmu nazval nocí. Byl večer a bylo jitro, den první.</verse>
        <verse osisID='Gen.1.6'>I řekl Bůh: "Buď klenba uprostřed vod a odděluj vody od vod!"</verse>
        <verse osisID='Gen.1.7'>Učinil klenbu a oddělil vody pod klenbou od vod nad klenbou. A stalo se tak.</verse>
        <verse osisID='Gen.1.8'>Klenbu nazval Bůh nebem. Byl večer a bylo jitro, den druhý.</verse>
        <verse osisID='Gen.1.9'>I řekl Bůh: "Nahromaďte se vody pod nebem na jedno místo a ukaž se souš!" A stalo se tak.</verse>
        <verse osisID='Gen.1.10'>Souš nazval Bůh zemí a nahromaděné vody nazval moři. Viděl, že to je dobré.</verse>
        <verse osisID='Gen.1.11'>Bůh také řekl: "Zazelenej se země zelení: bylinami, které se rozmnožují semeny, a ovocným stromovím rozmanitého druhu, které na zemi ponese plody se semeny!" A stalo se tak.</verse>
        <verse osisID='Gen.1.12'>Země vydala zeleň: rozmanité druhy bylin, které se rozmnožují semeny, a rozmanité druhy stromoví, které nese plody se semeny. Bůh viděl, že to je dobré.</verse>
        <verse osisID='Gen.1.13'>Byl večer a bylo jitro, den třetí.</verse>
        <verse osisID='Gen.1.14'>I řekl Bůh: "Buďte světla na nebeské klenbě, aby oddělovala den od noci! Budou na znamení časů, dnů a let.</verse>
        <verse osisID='Gen.1.15'>Ta světla ať jsou na nebeské klenbě, aby svítila nad zemí." A stalo se tak.</verse>
        <verse osisID='Gen.1.16'>Učinil tedy Bůh dvě veliká světla: větší světlo, aby vládlo ve dne, a menší světlo, aby vládlo v noci; učinil i hvězdy.</verse>
        <verse osisID='Gen.1.17'>Bůh je umístil na nebeskou klenbu, aby svítila nad zemí,</verse>
        <verse osisID='Gen.1.18'>aby vládla ve dne a v noci a oddělovala světlo od tmy. Viděl, že to je dobré.</verse>
        <verse osisID='Gen.1.19'>Byl večer a bylo jitro, den čtvrtý.</verse>
        <verse osisID='Gen.1.20'>I řekl Bůh: "Hemžete se vody živočišnou havětí a létavci létejte nad zemí pod nebeskou klenbou!"</verse>
        <verse osisID='Gen.1.21'>I stvořil Bůh veliké netvory a rozmanité druhy všelijakých hbitých živočichů, jimiž se zahemžily vody, stvořil i rozmanité druhy všelijakých okřídlených létavců. Viděl, že to je dobré.</verse>
        <verse osisID='Gen.1.22'>A Bůh jim požehnal: "Ploďte a množte se a naplňte vody v mořích. Létavci nechť se rozmnoží na zemi."</verse>
        <verse osisID='Gen.1.23'>Byl večer a bylo jitro, den pátý.</verse>
        <verse osisID='Gen.1.24'>I řekl Bůh: "Vydej země rozmanité druhy živočichů, dobytek, plazy a rozmanité druhy zemské zvěře!" A stalo se tak.</verse>
        <verse osisID='Gen.1.25'>Bůh učinil rozmanité druhy zemské zvěře i rozmanité druhy dobytka a rozmanité druhy všelijakých zeměplazů. Viděl, že to je dobré.</verse>
        <verse osisID='Gen.1.26'>I řekl Bůh: "Učiňme člověka, aby byl naším obrazem podle naší podoby. Ať lidé panují nad mořskými rybami a nad nebeským ptactvem, nad zvířaty a nad celou zemí i nad každým plazem plazícím se po zemi."</verse>
        <verse osisID='Gen.1.27'>Bůh stvořil člověka, aby byl jeho obrazem, stvořil ho, aby byl obrazem Božím, jako muže a ženu je stvořil.</verse>
        <verse osisID='Gen.1.28'>A Bůh jim požehnal a řekl jim: "Ploďte a množte se a naplňte zemi. Podmaňte ji a panujte nad mořskými rybami, nad nebeským ptactvem, nade vším živým, co se na zemi hýbe."</verse>
        <verse osisID='Gen.1.29'>Bůh také řekl: "Hle, dal jsem vám na celé zemi každou bylinu nesoucí semena i každý strom, na němž rostou plody se semeny. To budete mít za pokrm.</verse>
        <verse osisID='Gen.1.30'>Veškeré zemské zvěři i všemu nebeskému ptactvu a všemu, co se plazí po zemi, v čem je živá duše, dal jsem za pokrm veškerou zelenou bylinu." A stalo se tak.</verse>
        <verse osisID='Gen.1.31'>Bůh viděl, že všechno, co učinil, je velmi dobré. Byl večer a bylo jitro, den šestý.</verse>
      </chapter>
      <chapter osisID='Gen.2'>
        <verse osisID='Gen.2.1'>Tak byla dokončena nebesa i země se všemi svými zástupy.</verse>
        <verse osisID='Gen.2.2'>Sedmého dne dokončil Bůh své dílo, které konal; sedmého dne přestal konat veškeré své dílo.</verse>
        <verse osisID='Gen.2.3'>A Bůh požehnal a posvětil sedmý den, neboť v něm přestal konat veškeré své stvořitelské dílo.</verse>
        <verse osisID='Gen.2.4'>Toto je rodopis nebe a země, jak byly stvořeny. V den, kdy Hospodin Bůh učinil zemi a nebe,</verse>
        <verse osisID='Gen.2.5'>nebylo na zemi ještě žádné polní křovisko ani nevzcházela žádná polní bylina, neboť Hospodin Bůh nezavlažoval zemi deštěm, a nebylo člověka, který by zemi obdělával.</verse>
        <verse osisID='Gen.2.6'>Jen záplava vystupovala ze země a napájela celý zemský povrch.</verse>
        <verse osisID='Gen.2.7'>I vytvořil Hospodin Bůh člověka, prach ze země, a vdechl mu v chřípí dech života. Tak se stal člověk živým tvorem.</verse>
        <verse osisID='Gen.2.8'>A Hospodin Bůh vysadil zahradu v Edenu na východě a postavil tam člověka, kterého vytvořil.</verse>
        <verse osisID='Gen.2.9'>Hospodin Bůh dal vyrůst ze země všemu stromoví žádoucímu na pohled, s plody dobrými k jídlu, uprostřed zahrady pak stromu života a stromu poznání dobrého a zlého.</verse>
        <verse osisID='Gen.2.10'>Z Edenu vychází řeka, aby napájela zahradu. Odtud dál se rozděluje ve čtyři hlavní toky.</verse>
        <verse osisID='Gen.2.11'>Jméno prvního je Píšon; ten obtéká celou zemi Chavílu, v níž je zlato,</verse>
        <verse osisID='Gen.2.12'>a zlato té země je skvělé; je tam také vonná pryskyřice a kámen karneol.</verse>
        <verse osisID='Gen.2.13'>Jméno druhé řeky je Gíchón; ta obtéká celou zemi Kúš.</verse>
        <verse osisID='Gen.2.14'>Jméno třetí řeky je Chidekel; ta teče východně od Asýrie. Čtvrtá řeka je Eufrat.</verse>
        <verse osisID='Gen.2.15'>Hospodin Bůh postavil člověka do zahrady v Edenu, aby ji obdělával a střežil.</verse>
        <verse osisID='Gen.2.16'>A Hospodin Bůh člověku přikázal: "Z každého stromu zahrady smíš jíst.</verse>
        <verse osisID='Gen.2.17'>Ze stromu poznání dobrého a zlého však nejez. V den, kdy bys z něho pojedl, propadneš smrti."</verse>
        <verse osisID='Gen.2.18'>I řekl Hospodin Bůh: "Není dobré, aby člověk byl sám. Učiním mu pomoc jemu rovnou."</verse>
        <verse osisID='Gen.2.19'>Když vytvořil Hospodin Bůh ze země všechnu polní zvěř a všechno nebeské ptactvo, přivedl je k člověku, aby viděl, jak je nazve. Každý živý tvor se měl jmenovat podle toho, jak jej nazve.</verse>
        <verse osisID='Gen.2.20'>Člověk tedy pojmenoval všechna zvířata a nebeské ptactvo i všechnu polní zvěř. Ale pro člověka se nenašla pomoc jemu rovná.</verse>
        <verse osisID='Gen.2.21'>I uvedl Hospodin Bůh na člověka mrákotu, až usnul. Vzal jedno z jeho žeber a uzavřel to místo masem.</verse>
        <verse osisID='Gen.2.22'>A Hospodin Bůh utvořil z žebra, které vzal z člověka, ženu a přivedl ji k němu.</verse>
        <verse osisID='Gen.2.23'>Člověk zvolal: "Toto je kost z mých kostí a tělo z mého těla! Ať muženou se nazývá, vždyť z muže vzata jest."</verse>
        <verse osisID='Gen.2.24'>Proto opustí muž svého otce i matku a přilne ke své ženě a stanou se jedním tělem.</verse>
        <verse osisID='Gen.2.25'>Oba dva byli nazí, člověk i jeho žena, ale nestyděli se.</verse>
      </chapter>
      <chapter osisID='Gen.3'>
        <verse osisID='Gen.3.1'>Nejzchytralejší ze vší polní zvěře, kterou Hospodin Bůh učinil, byl had. Řekl ženě: "Jakže, Bůh vám zakázal jíst ze všech stromů v zahradě?"</verse>
        <verse osisID='Gen.3.2'>Žena hadovi odvětila: "Plody ze stromů v zahradě jíst smíme.</verse>
        <verse osisID='Gen.3.3'>Jen o plodech ze stromu, který je uprostřed zahrady, Bůh řekl: »Nejezte z něho, ani se ho nedotkněte, abyste nezemřeli.«"</verse>
        <verse osisID='Gen.3.4'>Had ženu ujišťoval: "Nikoli, nepropadnete smrti.</verse>
        <verse osisID='Gen.3.5'>Bůh však ví, že v den, kdy z něho pojíte, otevřou se vám oči a budete jako Bůh znát dobré i zlé."</verse>
        <verse osisID='Gen.3.6'>Žena viděla, že je to strom s plody dobrými k jídlu, lákavý pro oči, strom slibující vševědoucnost. Vzala tedy z jeho plodů a jedla, dala také svému muži, který byl s ní, a on též jedl.</verse>
        <verse osisID='Gen.3.7'>Oběma se otevřely oči: poznali, že jsou nazí. Spletli tedy fíkové listy a přepásali se jimi.</verse>
        <verse osisID='Gen.3.8'>Tu uslyšeli hlas Hospodina Boha procházejícího se po zahradě za denního vánku. I ukryli se člověk a jeho žena před Hospodinem Bohem uprostřed stromoví v zahradě.</verse>
        <verse osisID='Gen.3.9'>Hospodin Bůh zavolal na člověka: "Kde jsi?"</verse>
        <verse osisID='Gen.3.10'>On odpověděl: "Uslyšel jsem v zahradě tvůj hlas a bál jsem se. A protože jsem nahý, ukryl jsem se."</verse>
        <verse osisID='Gen.3.11'>Bůh mu řekl: "Kdo ti pověděl, že jsi nahý? Nejedl jsi z toho stromu, z něhož jsem ti zakázal jíst?"</verse>
        <verse osisID='Gen.3.12'>Člověk odpověděl: "Žena, kterou jsi mi dal, aby při mně stála, ta mi dala z toho stromu a já jsem jedl."</verse>
        <verse osisID='Gen.3.13'>Proto řekl Hospodin Bůh ženě: "Cos to učinila?" Žena odpověděla: "Had mě podvedl a já jsem jedla."</verse>
        <verse osisID='Gen.3.14'>I řekl Hospodin Bůh hadovi: "Protožes to učinil, buď proklet, vyvržen ode všech zvířat a ode vší polní zvěře. Polezeš po břiše, po všechny dny svého života žrát budeš prach.</verse>
        <verse osisID='Gen.3.15'>Mezi tebe a ženu položím nepřátelství, i mezi símě tvé a símě její. Ono ti rozdrtí hlavu a ty jemu rozdrtíš patu."</verse>
        <verse osisID='Gen.3.16'>Ženě řekl: "Velice rozmnožím tvé trápení i bolesti těhotenství, syny budeš rodit v utrpení, budeš dychtit po svém muži, ale on nad tebou bude vládnout."</verse>
        <verse osisID='Gen.3.17'>Adamovi řekl: "Uposlechl jsi hlasu své ženy a jedl jsi ze stromu, z něhož jsem ti zakázal jíst. Kvůli tobě nechť je země prokleta; po celý svůj život z ní budeš jíst v trápení.</verse>
        <verse osisID='Gen.3.18'>Vydá ti jenom trní a hloží a budeš jíst polní byliny.</verse>
        <verse osisID='Gen.3.19'>V potu své tváře budeš jíst chléb, dokud se nenavrátíš do země, z níž jsi byl vzat. Prach jsi a v prach se navrátíš."</verse>
        <verse osisID='Gen.3.20'>Člověk svou ženu pojmenoval Eva (to je Živa), protože se stala matkou všech živých.</verse>
        <verse osisID='Gen.3.21'>Hospodin Bůh udělal Adamovi a jeho ženě kožené suknice a přioděl je.</verse>
        <verse osisID='Gen.3.22'>I řekl Hospodin Bůh: "Teď je člověk jako jeden z nás, zná dobré i zlé. Nepřipustím, aby vztáhl ruku po stromu života, jedl a byl živ navěky."</verse>
        <verse osisID='Gen.3.23'>Proto jej Hospodin Bůh vyhnal ze zahrady v Edenu, aby obdělával zemi, z níž byl vzat.</verse>
        <verse osisID='Gen.3.24'>Tak člověka zapudil. Východně od zahrady v Edenu usadil cheruby s míhajícím se plamenným mečem, aby střežili cestu ke stromu života.</verse>
      </chapter>
      <chapter osisID='Gen.4'>
        <verse osisID='Gen.4.1'>I poznal člověk svou ženu Evu a ta otěhotněla a porodila Kaina. Tu řekla: "Získala jsem muže, a tím Hospodina."</verse>
        <verse osisID='Gen.4.2'>Dále porodila jeho bratra Ábela. Ábel se stal pastýřem ovcí, ale Kain se stal zemědělcem.</verse>
        <verse osisID='Gen.4.3'>Po jisté době přinesl Kain Hospodinu obětní dar z plodin země.</verse>
        <verse osisID='Gen.4.4'>Také Ábel přinesl oběť ze svých prvorozených ovcí a z jejich tuku. I shlédl Hospodin na Ábela a na jeho obětní dar,</verse>
        <verse osisID='Gen.4.5'>na Kaina však a na jeho obětní dar neshlédl. Proto Kain vzplanul velikým hněvem a zesinal v tváři.</verse>
        <verse osisID='Gen.4.6'>I řekl Hospodin Kainovi: "Proč jsi tak vzplanul? A proč máš tak sinalou tvář?</verse>
        <verse osisID='Gen.4.7'>Což nepřijmu i tebe, budeš-li konat dobro? Nebudeš-li konat dobro, hřích se uvelebí ve dveřích a bude po tobě dychtit; ty však máš nad ním vládnout."</verse>
        <verse osisID='Gen.4.8'>I promluvil Kain ke svému bratru Ábelovi... Když byli na poli, povstal Kain proti svému bratru Ábelovi a zabil jej.</verse>
        <verse osisID='Gen.4.9'>Hospodin řekl Kainovi: "Kde je tvůj bratr Ábel?" Odvětil: "Nevím. Cožpak jsem strážcem svého bratra?"</verse>
        <verse osisID='Gen.4.10'>Hospodin pravil: "Cos to učinil! Slyš, prolitá krev tvého bratra křičí ke mně ze země.</verse>
        <verse osisID='Gen.4.11'>Budeš nyní proklet a vyvržen ze země, která rozevřela svá ústa, aby z tvé ruky přijala krev tvého bratra.</verse>
        <verse osisID='Gen.4.12'>Budeš-li obdělávat půdu, už ti nedá svou sílu. Budeš na zemi psancem a štvancem."</verse>
        <verse osisID='Gen.4.13'>Kain Hospodinu odvětil: "Můj zločin je větší, než je možno odčinit.</verse>
        <verse osisID='Gen.4.14'>Hle, vypudil jsi mě dnes ze země. Budu se muset skrývat před tvou tváří. Stal jsem se na zemi psancem a štvancem. Každý, kdo mě najde, bude mě moci zabít."</verse>
        <verse osisID='Gen.4.15'>Ale Hospodin řekl: "Nikoli, kdo by Kaina zabil, bude postižen sedmeronásobnou pomstou." A Hospodin poznamenal Kaina znamením, aby jej nikdo, kdo ho najde, nezabil.</verse>
        <verse osisID='Gen.4.16'>Kain odešel od tváře Hospodinovy a usadil se v zemi Nódu, východně od Edenu.</verse>
        <verse osisID='Gen.4.17'>I poznal Kain svou ženu, ta otěhotněla a porodila Enocha. Tu se dal do stavby města a nazval to město Enoch, podle jména svého syna.</verse>
        <verse osisID='Gen.4.18'>Enochovi se narodil Írad, Írad zplodil Mechújáela, Mechíjáel zplodil Metúšáela, Metúšáel zplodil Lámecha.</verse>
        <verse osisID='Gen.4.19'>Lámech pojal dvě ženy; jedna se jmenovala Áda a druhá se jmenovala Sila.</verse>
        <verse osisID='Gen.4.20'>Áda porodila Jábala, který se stal praotcem těch, kdo přebývají ve stanu a u stáda.</verse>
        <verse osisID='Gen.4.21'>Jeho bratr se jmenoval Júbal; ten se stal praotcem všech hrajících na citaru a flétnu.</verse>
        <verse osisID='Gen.4.22'>Také Sila porodila, a to Túbal-kaina, mistra všech řemeslníků obrábějících měď a železo. Sestrou Túbal-kainovou byla Naama.</verse>
        <verse osisID='Gen.4.23'>Tu řekl Lámech svým ženám: "Ádo a Silo, poslyšte můj hlas, ženy Lámechovy, naslouchejte mé řeči: Zabil jsem muže za své zranění, pacholíka za svou jizvu.</verse>
        <verse osisID='Gen.4.24'>Bude-li sedmeronásobně pomstěn Kain, tedy Lámech sedmdesátkrát a sedmkrát."</verse>
        <verse osisID='Gen.4.25'>I poznal opět Adam svou ženu a ta porodila syna a dala mu jméno Šét (to je Do klína vložený). Řekla: "Bůh mi vložil do klína jiného potomka místo Ábela, kterého zabil Kain."</verse>
        <verse osisID='Gen.4.26'>Šétovi se narodil syn; dal mu jméno Enóš. Tehdy se začalo vzývat jméno Hospodinovo.</verse>
      </chapter>
      <chapter osisID='Gen.5'>
        <verse osisID='Gen.5.1'>Toto je výčet rodopisu Adamova: V den, kdy Bůh stvořil člověka, učinil jej k podobě Boží.</verse>
        <verse osisID='Gen.5.2'>Jako muže a ženu je stvořil, požehnal jim a v den, kdy je stvořil, dal jim jméno Adam (to je Člověk).</verse>
        <verse osisID='Gen.5.3'>Ve věku sto třiceti let zplodil Adam syna ke své podobě, podle svého obrazu, a dal mu jméno Šét.</verse>
        <verse osisID='Gen.5.4'>Po zplození Šéta žil Adam ještě osm set let a zplodil syny a dcery.</verse>
        <verse osisID='Gen.5.5'>Všech dnů Adamova života bylo devět set třicet let, a umřel.</verse>
        <verse osisID='Gen.5.6'>Ve věku sto pěti let zplodil Šét Enóše.</verse>
        <verse osisID='Gen.5.7'>Po zplození Enóše žil Šét osm set sedm let a zplodil syny a dcery.</verse>
        <verse osisID='Gen.5.8'>Všech dnů Šétových bylo devět set dvanáct let, a umřel.</verse>
        <verse osisID='Gen.5.9'>Ve věku devadesáti let zplodil Enóš Kénana.</verse>
        <verse osisID='Gen.5.10'>Po zplození Kénana žil Enóš osm set patnáct let a zplodil syny a dcery.</verse>
        <verse osisID='Gen.5.11'>Všech dnů Enóšových bylo devět set pět let, a umřel.</verse>
        <verse osisID='Gen.5.12'>Ve věku sedmdesáti let zplodil Kénan Mahalalela.</verse>
        <verse osisID='Gen.5.13'>Po zplození Mahalalela žil Kénan osm set čtyřicet let a zplodil syny a dcery.</verse>
        <verse osisID='Gen.5.14'>Všech dnů Kénanových bylo devět set deset let, a umřel.</verse>
        <verse osisID='Gen.5.15'>Ve věku šedesáti pěti let zplodil Mahalalel Jereda.</verse>
        <verse osisID='Gen.5.16'>Po zplození Jereda žil Mahalalel osm set třicet let a zplodil syny a dcery.</verse>
        <verse osisID='Gen.5.17'>Všech dnů Mahalalelových bylo osm set devadesát pět let, a umřel.</verse>
        <verse osisID='Gen.5.18'>Ve věku sto šedesáti dvou let zplodil Jered Henocha.</verse>
        <verse osisID='Gen.5.19'>Po zplození Henocha žil Jered osm set let a zplodil syny a dcery.</verse>
        <verse osisID='Gen.5.20'>Všech dnů Jeredových bylo devět set šedesát dvě léta, a umřel.</verse>
        <verse osisID='Gen.5.21'>Ve věku šedesáti pěti let zplodil Henoch Metúšelacha.</verse>
        <verse osisID='Gen.5.22'>A chodil Henoch s Bohem po zplození Metúšelacha tři sta let a zplodil syny a dcery.</verse>
        <verse osisID='Gen.5.23'>Všech dnů Henochových bylo tři sta šedesát pět let.</verse>
        <verse osisID='Gen.5.24'>I chodil Henoch s Bohem. A nebylo ho, neboť ho Bůh vzal.</verse>
        <verse osisID='Gen.5.25'>Ve věku sto osmdesáti sedmi let zplodil Metúšelach Lámecha.</verse>
        <verse osisID='Gen.5.26'>Po zplození Lámecha žil Metúšelach sedm set osmdesát dvě léta a zplodil syny a dcery.</verse>
        <verse osisID='Gen.5.27'>Všech dnů Metúšelachových bylo devět set šedesát devět let, a umřel.</verse>
        <verse osisID='Gen.5.28'>Ve věku sto osmdesáti dvou let zplodil Lámech syna.</verse>
        <verse osisID='Gen.5.29'>Dal mu jméno Noe (to je Odpočinutí). Řekl: "Ten nám dá potěšení a odpočinutí od naší práce a od námahy našich rukou, kterou nám přináší země prokletá Hospodinem."</verse>
        <verse osisID='Gen.5.30'>Po zplození Noeho žil Lámech pět set devadesát pět let a zplodil syny a dcery.</verse>
        <verse osisID='Gen.5.31'>Všech dnů Lámechových bylo sedm set sedmdesát sedm let, a umřel.</verse>
        <verse osisID='Gen.5.32'>Když bylo Noemu pět set let, zplodil Noe Šéma, Cháma a Jefeta.</verse>
      </chapter>
      <chapter osisID='Gen.6'>
        <verse osisID='Gen.6.1'>Když se lidé počali na zemi množit a rodily se jim dcery, viděli synové božští,</verse>
        <verse osisID='Gen.6.2'>jak půvabné jsou dcery lidské, a brali si za ženy všechny, jichž se jim zachtělo.</verse>
        <verse osisID='Gen.6.3'>Hospodin však řekl: "Můj duch se nebude člověkem věčně zaneprazdňovat. Vždyť je jen tělo. Ať je jeho dnů sto dvacet let."</verse>
        <verse osisID='Gen.6.4'>Za oněch dnů, kdy synové božští vcházeli k dcerám lidským a ty jim rodily, vznikaly na zemi zrůdy, ba ještě i potom. To jsou ti bohatýři dávnověku, mužové pověstní.</verse>
        <verse osisID='Gen.6.5'>I viděl Hospodin, jak se na zemi rozmnožila zlovůle člověka a že každý výtvor jeho mysli i srdce je v každé chvíli jen zlý.</verse>
        <verse osisID='Gen.6.6'>Litoval, že na zemi učinil člověka, a trápil se ve svém srdci.</verse>
        <verse osisID='Gen.6.7'>Řekl: "Člověka, kterého jsem stvořil, smetu z povrchu země, člověka i zvířata, plazy i nebeské ptactvo, neboť lituji, že jsem je učinil."</verse>
        <verse osisID='Gen.6.8'>Ale Noe našel u Hospodina milost.</verse>
        <verse osisID='Gen.6.9'>Toto je rodopis Noeho: Noe byl muž spravedlivý, bezúhonný ve svém pokolení; Noe chodil s Bohem.</verse>
        <verse osisID='Gen.6.10'>A Noe zplodil tři syny: Šéma, Cháma a Jefeta.</verse>
        <verse osisID='Gen.6.11'>Země však byla před Bohem zkažená a plná násilí.</verse>
        <verse osisID='Gen.6.12'>Bůh pohleděl na zemi; byla zcela zkažená, protože všechno tvorstvo pokazilo na zemi svou cestu.</verse>
        <verse osisID='Gen.6.13'>I řekl Bůh Noemu: "Rozhodl jsem se skoncovat se vším tvorstvem, neboť země je plná lidského násilí. Zahladím je i se zemí.</verse>
        <verse osisID='Gen.6.14'>Udělej si archu z goferového dřeva. V arše uděláš komůrky a vysmolíš ji uvnitř i zvenčí smolou.</verse>
        <verse osisID='Gen.6.15'>A uděláš ji takto: Délka archy bude tři sta loket, šířka padesát loket a výška třicet loket.</verse>
        <verse osisID='Gen.6.16'>Archa bude mít světlík; na loket odshora jej ukončíš a do boku archy vsadíš dveře. Uděláš v ní spodní, druhé i třetí patro.</verse>
        <verse osisID='Gen.6.17'>Hle, já uvedu potopu, vody na zemi, a zahladím tak zpod nebe všechno tvorstvo, v němž je duch života. Všechno, co je na zemi, zhyne.</verse>
        <verse osisID='Gen.6.18'>S tebou však učiním smlouvu. Vejdeš do archy a s tebou tvoji synové, tvá žena i ženy tvých synů.</verse>
        <verse osisID='Gen.6.19'>A ze všeho, co je živé, ze všeho tvorstva, uvedeš vždy po páru do archy, aby s tebou zůstali naživu; samec a samice to budou.</verse>
        <verse osisID='Gen.6.20'>Z rozmanitých druhů ptactva a z rozmanitých druhů zvířat a ze všech zeměplazů rozmanitých druhů, z každého po páru vejdou k tobě, aby se zachovali při životě.</verse>
        <verse osisID='Gen.6.21'>Ty pak si naber k obživě různou potravu, nashromáždi si ji, a bude tobě i jim za pokrm."</verse>
        <verse osisID='Gen.6.22'>Noe udělal všechno přesně tak, jak mu Bůh přikázal.</verse>
      </chapter>
      <chapter osisID='Gen.7'>
        <verse osisID='Gen.7.1'>I řekl Hospodin Noemu: "Vejdi ty a celý tvůj dům do archy, neboť vidím, že ty jsi v tomto pokolení jediný můj spravedlivý.</verse>
        <verse osisID='Gen.7.2'>Ze všech zvířat čistých vezmeš s sebou po sedmi párech, samce se samicí, ale ze zvířat, která nejsou čistá, jen po páru, samce se samicí.</verse>
        <verse osisID='Gen.7.3'>Také z nebeského ptactva po sedmi párech, samce a samici, aby zůstalo naživu potomstvo na celé zemi,</verse>
        <verse osisID='Gen.7.4'>neboť již za sedm dní sešlu na zemi déšť, který potrvá čtyřicet dní a čtyřicet nocí. Smetu z povrchu země vše, co povstalo, co jsem učinil."</verse>
        <verse osisID='Gen.7.5'>Noe udělal všechno, jak mu Hospodin přikázal.</verse>
        <verse osisID='Gen.7.6'>Šest set let bylo Noemu, když nastala potopa, vody na zemi.</verse>
        <verse osisID='Gen.7.7'>Před vodami potopy vešel Noe a s ním jeho synové i jeho žena a ženy jeho synů do archy.</verse>
        <verse osisID='Gen.7.8'>Z čistých zvířat i ze zvířat, která nejsou čistá, z ptactva i ze všeho, co se plazí po zemi,</verse>
        <verse osisID='Gen.7.9'>vždy po páru vešli samec a samice k Noemu do archy, jak mu Bůh přikázal.</verse>
        <verse osisID='Gen.7.10'>Po sedmi dnech pak pronikly na zemi vody potopy.</verse>
        <verse osisID='Gen.7.11'>V šestistém roce života Noeho, sedmnáctý den druhého měsíce, se provalily všechny prameny obrovské propastné tůně a nebeské propusti se otevřely.</verse>
        <verse osisID='Gen.7.12'>Nad zemí se strhl lijavec a trval čtyřicet dní a čtyřicet nocí.</verse>
        <verse osisID='Gen.7.13'>Právě toho dne vešli Noe i Šém, Chám a Jefet, synové Noeho, i žena Noeho a tři ženy jeho synů s nimi do archy,</verse>
        <verse osisID='Gen.7.14'>oni i všechna zvěř rozmanitých druhů, všechen dobytek rozmanitých druhů, všichni plazící se zeměplazi rozmanitých druhů i všechno ptactvo rozmanitých druhů, každý pták, každý okřídlenec.</verse>
        <verse osisID='Gen.7.15'>Vešli k Noemu do archy vždy pár po páru ze všeho tvorstva, v němž je duch života.</verse>
        <verse osisID='Gen.7.16'>Vcházeli, samec a samice ze všeho tvorstva, jak mu Bůh přikázal. A Hospodin za ním zavřel.</verse>
        <verse osisID='Gen.7.17'>Potopa na zemi trvala čtyřicet dní, vod přibývalo, až nadnesly archu, takže se zdvihla od země.</verse>
        <verse osisID='Gen.7.18'>Vody zmohutněly a stále jich na zemi přibývalo. Archa plula po hladině vod.</verse>
        <verse osisID='Gen.7.19'>Vody na zemi převelice zmohutněly, až přikryly všechny vysoké hory, které jsou pod nebesy.</verse>
        <verse osisID='Gen.7.20'>Do výšky patnácti loket vystoupily vody, když byly přikryty hory.</verse>
        <verse osisID='Gen.7.21'>A zahynulo všechno tvorstvo, které se na zemi pohybuje, ptactvo, dobytek i zvěř a také všechna na zemi se hemžící havěť, i každý člověk.</verse>
        <verse osisID='Gen.7.22'>Všechno, co mělo v chřípích dech ducha života, cokoli bylo na suché zemi, pomřelo.</verse>
        <verse osisID='Gen.7.23'>Tak smetl Bůh vše, co povstalo, co bylo na povrchu země: od lidí až po zvířata, po plazy a nebeské ptactvo, všechno bylo smeteno ze země. Zachován byl pouze Noe a to, co s ním bylo v arše.</verse>
        <verse osisID='Gen.7.24'>Mohutně stály vody na zemi po sto padesát dnů.</verse>
      </chapter>
      <chapter osisID='Gen.8'>
        <verse osisID='Gen.8.1'>Bůh však pamatoval na Noeho i na všechnu zvěř a všechen dobytek, který s ním byl v arše. Způsobil, že nad zemí zavanul vítr, a vody se uklidnily.</verse>
        <verse osisID='Gen.8.2'>Byly ucpány prameny propastné tůně i nebeské propusti a byl zadržen lijavec z nebe.</verse>
        <verse osisID='Gen.8.3'>Když přešlo sto padesát dnů, začaly vody ze země ustupovat a opadávat,</verse>
        <verse osisID='Gen.8.4'>takže sedmnáctého dne sedmého měsíce archa spočinula na pohoří Araratu.</verse>
        <verse osisID='Gen.8.5'>A vody ustupovaly a opadávaly až do desátého měsíce; prvního dne desátého měsíce se objevily vrcholky hor.</verse>
        <verse osisID='Gen.8.6'>Když pak přešlo čtyřicet dnů, otevřel Noe v arše okno, které udělal,</verse>
        <verse osisID='Gen.8.7'>a vypustil krkavce; ten vylétával a vracel se, dokud se vody na zemi nevysušily.</verse>
        <verse osisID='Gen.8.8'>Pak vypustil holubici, kterou měl u sebe, aby viděl, zda vody z povrchu země ustoupily.</verse>
        <verse osisID='Gen.8.9'>Holubice však nenalezla místečka, kde by její noha mohla spočinout, a vrátila se k němu do archy, neboť vody dosud pokrývaly povrch celé země. Vztáhl tedy ruku, vzal ji a vnesl ji k sobě do archy.</verse>
        <verse osisID='Gen.8.10'>Čekal ještě dalších sedm dní a znovu vypustil holubici z archy.</verse>
        <verse osisID='Gen.8.11'>A holubice k němu v době večerní přilétla, a hle, měla v zobáčku čerstvý olivový lístek. Tak Noe poznal, že vody ze země ustoupily.</verse>
        <verse osisID='Gen.8.12'>Čekal ještě dalších sedm dní a opět vypustil holubici; už se však k němu zpátky nevrátila.</verse>
        <verse osisID='Gen.8.13'>Léta šestistého prvého, první den prvního měsíce, začaly vody na zemi vysychat. Tu Noe odsunul příklop archy a spatřil, že povrch země osychá.</verse>
        <verse osisID='Gen.8.14'>Dvacátého sedmého dne druhého měsíce byla již země suchá.</verse>
        <verse osisID='Gen.8.15'>I promluvil Bůh k Noemu:</verse>
        <verse osisID='Gen.8.16'>"Vyjdi z archy, ty a s tebou tvá žena i tvoji synové a ženy tvých synů.</verse>
        <verse osisID='Gen.8.17'>Vyveď s sebou všechno tvorstvo, jež je s tebou, všechnu zvěř i ptactvo a dobytek a všechnu havěť plazící se po zemi. Ať se na zemi hemží, ať se na zemi plodí a množí."</verse>
        <verse osisID='Gen.8.18'>Noe tedy vyšel a s ním jeho synové a jeho žena a ženy jeho synů.</verse>
        <verse osisID='Gen.8.19'>Všechna zvěř, všechna havěť a všechno ptactvo, vše, co se plazí po zemi, vyšlo podle svých čeledí z archy.</verse>
        <verse osisID='Gen.8.20'>Noe pak vybudoval Hospodinu oltář a vzal ze všech čistých dobytčat i ze všeho čistého ptactva a zapálil na tom oltáři oběti zápalné.</verse>
        <verse osisID='Gen.8.21'>I ucítil Hospodin libou vůni a řekl si v srdci: "Už nikdy nebudu zlořečit zemi kvůli člověku, přestože každý výtvor lidského srdce je od mládí zlý, už nikdy nezhubím všechno živé, jako jsem učinil.</verse>
        <verse osisID='Gen.8.22'>Setba i žeň a chlad i žár, léto i zima a den i noc nikdy nepřestanou po všechny dny země."</verse>
      </chapter>
      <chapter osisID='Gen.9'>
        <verse osisID='Gen.9.1'>Bůh Noemu a jeho synům požehnal a řekl jim: "Ploďte a množte se a naplňte zemi.</verse>
        <verse osisID='Gen.9.2'>Bázeň před vámi a děs z vás padnou na všechnu zemskou zvěř i na všechno nebeské ptactvo; se vším, co se hýbe na zemi, i se všemi mořskými rybami jsou vám vydáni do rukou.</verse>
        <verse osisID='Gen.9.3'>Každý pohybující se živočich vám bude za pokrm; jako zelenou bylinu vám dávám i toto všechno.</verse>
        <verse osisID='Gen.9.4'>Jen maso oživené krví nesmíte jíst.</verse>
        <verse osisID='Gen.9.5'>A krev, která vás oživuje, budu vyhledávat. Budu za ni volat k odpovědnosti každé zvíře i člověka; za život člověka budu volat k odpovědnosti každého jeho bratra.</verse>
        <verse osisID='Gen.9.6'>Kdo prolije krev člověka, toho krev bude člověkem prolita, neboť člověka Bůh učinil, aby byl obrazem Božím.</verse>
        <verse osisID='Gen.9.7'>Vy pak se ploďte a množte, hemžete se na zemi a množte se na ní."</verse>
        <verse osisID='Gen.9.8'>Bůh řekl Noemu a jeho synům:</verse>
        <verse osisID='Gen.9.9'>"Hle, já ustavuji svou smlouvu s vámi a s vaším potomstvem</verse>
        <verse osisID='Gen.9.10'>i s každým živým tvorem, který je s vámi, s ptactvem, s dobytkem i s veškerou zemskou zvěří, která je s vámi, se všemi, kdo vyšli z archy, včetně zemské zvěře.</verse>
        <verse osisID='Gen.9.11'>Ustavuji s vámi svou smlouvu. Už nebude vyhlazeno všechno tvorstvo vodami potopy a nedojde již k potopě, která by zahladila zemi."</verse>
        <verse osisID='Gen.9.12'>Dále Bůh řekl: "Toto je znamení smlouvy, jež kladu mezi sebe a vás i každého živého tvora, který je s vámi, pro pokolení všech věků:</verse>
        <verse osisID='Gen.9.13'>Položil jsem na oblak svou duhu, aby byla znamením smlouvy mezi mnou a zemí.</verse>
        <verse osisID='Gen.9.14'>Kdykoli zahalím zemi oblakem a na oblaku se ukáže duha,</verse>
        <verse osisID='Gen.9.15'>rozpomenu se na svou smlouvu mezi mnou a vámi i veškerým živým tvorstvem, a vody již nikdy nezpůsobí potopu ke zkáze všeho tvorstva.</verse>
        <verse osisID='Gen.9.16'>Ukáže-li se na oblaku duha, pohlédnu na ni a rozpomenu se na věčnou smlouvu mezi Bohem a veškerým živým tvorstvem, které je na zemi."</verse>
        <verse osisID='Gen.9.17'>Řekl pak Bůh Noemu: "Toto je znamení smlouvy, kterou jsem ustavil mezi sebou a veškerým tvorstvem, které je na zemi."</verse>
        <verse osisID='Gen.9.18'>Synové Noeho, kteří vyšli z archy, byli Šém, Chám a Jefet; Chám je otec Kenaanův.</verse>
        <verse osisID='Gen.9.19'>Tito tři jsou synové Noeho; podle nich se rozdělila celá země.</verse>
        <verse osisID='Gen.9.20'>I začal Noe obdělávat půdu a vysadil vinici.</verse>
        <verse osisID='Gen.9.21'>Napil se pak vína, opil se a odkryl uprostřed svého stanu.</verse>
        <verse osisID='Gen.9.22'>Chám, otec Kenaanův, spatřil svého otce obnaženého a pověděl to venku oběma svým bratřím.</verse>
        <verse osisID='Gen.9.23'>Ale Šém a Jefet vzali plášť, vložili si jej na ramena a jdouce pozpátku přikryli nahotu svého otce. Tvář měli odvrácenou, takže nahotu svého otce nespatřili.</verse>
        <verse osisID='Gen.9.24'>Když Noe procitl z opojení a zvěděl, co mu provedl jeho nejmladší syn,</verse>
        <verse osisID='Gen.9.25'>řekl: "Proklet buď Kenaan, ať je nejbídnějším otrokem svých bratří!"</verse>
        <verse osisID='Gen.9.26'>Dále řekl: "Požehnán buď Hospodin, Bůh Šémův. Ať je Kenaan jejich otrokem!</verse>
        <verse osisID='Gen.9.27'>Kéž Bůh Jefetovi dopřeje bydlet ve stanech Šémových. Ať je Kenaan jejich otrokem!"</verse>
        <verse osisID='Gen.9.28'>Po potopě žil Noe tři sta padesát let.</verse>
        <verse osisID='Gen.9.29'>Všech dnů Noeho bylo devět set padesát let, a umřel.</verse>
      </chapter>
      <chapter osisID='Gen.10'>
        <verse osisID='Gen.10.1'>Toto je rodopis synů Noeho: Šém, Chám a Jefet. Po potopě se jim narodili synové.</verse>
        <verse osisID='Gen.10.2'>Synové Jefetovi: Gomer a Mágog a Mádaj, Jávan a Túbal, Mešek a Tíras.</verse>
        <verse osisID='Gen.10.3'>Synové Gomerovi: Aškenaz a Rífat a Togarma.</verse>
        <verse osisID='Gen.10.4'>Synové Jávanovi: Elíša a Taršíš, Kitejci a Dódanci.</verse>
        <verse osisID='Gen.10.5'>Z nich vzešly ostrovní pronárody v různých zemích, pronárody různého jazyka a různých čeledí.</verse>
        <verse osisID='Gen.10.6'>Synové Chámovi: Kúš a Misrajim, Pút a Kenaan.</verse>
        <verse osisID='Gen.10.7'>Synové Kúšovi: Seba a Chavíla, Sabta a Raema a Sabteka. Synové Raemovi: Šeba a Dedán.</verse>
        <verse osisID='Gen.10.8'>Kúš pak zplodil Nimroda; ten se stal na zemi prvním bohatýrem.</verse>
        <verse osisID='Gen.10.9'>Byl to bohatýrský lovec před Hospodinem; proto se říká: Jako Nimrod, bohatýrský lovec před Hospodinem.</verse>
        <verse osisID='Gen.10.10'>Počátkem jeho království byl Babylón, Erek, Akad a Kalné v zemi Šineáru.</verse>
        <verse osisID='Gen.10.11'>Z této země vyšel do Asýrie a vystavěl Ninive - i Rechobót-ír a Kelach</verse>
        <verse osisID='Gen.10.12'>a Resen mezi Ninivem a Kelachem - to je to veliké město.</verse>
        <verse osisID='Gen.10.13'>Misrajim zplodil Lúďany a Anámce, Lehábany a Naftúchany</verse>
        <verse osisID='Gen.10.14'>i Patrúsany a Kaslúchany - z nich vyšli Pelištejci - a Kaftórce.</verse>
        <verse osisID='Gen.10.15'>Kenaan zplodil Sidóna, svého prvorozeného, a Chéta,</verse>
        <verse osisID='Gen.10.16'>Jebúsejce, Emorejce a Girgašejce</verse>
        <verse osisID='Gen.10.17'>i Chivejce, Arkejce a Síňana,</verse>
        <verse osisID='Gen.10.18'>Arváďana a Semárce a Chamáťana. Potom se čeledi kenaanské rozptýlily.</verse>
        <verse osisID='Gen.10.19'>Pomezí kenaanské se táhlo od Sidónu směrem přes Gerar až ke Gáze, směrem přes Sodomu, Gomoru, Admu a Sebójím až k Leše.</verse>
        <verse osisID='Gen.10.20'>To jsou synové Chámovi v různých zemích, pronárody různých čeledí a jazyků.</verse>
        <verse osisID='Gen.10.21'>Také Šémovi, praotci všech Heberovců, staršímu bratrovi Jefeta, se narodili synové.</verse>
        <verse osisID='Gen.10.22'>Synové Šémovi: Élam a Ašúr, Arpakšád a Lúd a Aram.</verse>
        <verse osisID='Gen.10.23'>Synové Aramovi: Ús a Chúl, Geter a Maš.</verse>
        <verse osisID='Gen.10.24'>Arpakšád zplodil Šelacha a Šelach zplodil Hebera.</verse>
        <verse osisID='Gen.10.25'>Heberovi se narodili dva synové: jméno jednoho bylo Peleg (to je Rozčlenění ), neboť za jeho dnů byla země rozčleněna; a jméno jeho bratra bylo Joktán.</verse>
        <verse osisID='Gen.10.26'>Joktán pak zplodil Almódada a Šelefa, Chasarmáveta a Jeracha,</verse>
        <verse osisID='Gen.10.27'>Hadórama a Úzala a Diklu,</verse>
        <verse osisID='Gen.10.28'>Óbala a Abímaela a Šebu,</verse>
        <verse osisID='Gen.10.29'>Ofíra a Chavílu a Jóbaba; ti všichni jsou synové Joktánovi.</verse>
        <verse osisID='Gen.10.30'>Jejich sídliště bylo od Méši směrem k Sefáru, hoře na východě.</verse>
        <verse osisID='Gen.10.31'>To jsou synové Šémovi různých čeledí a různých jazyků, různé pronárody v různých zemích.</verse>
        <verse osisID='Gen.10.32'>To jsou čeledi synů Noeho podle jejich rodopisu v různých pronárodech; z nich pak po potopě vzešly všechny pronárody na zemi.</verse>
      </chapter>
      <chapter osisID='Gen.11'>
        <verse osisID='Gen.11.1'>Celá země byla jednotná v řeči i v činech.</verse>
        <verse osisID='Gen.11.2'>Když táhli na východ, nalezli v zemi Šineáru pláň a usadili se tam.</verse>
        <verse osisID='Gen.11.3'>Tu si řekli vespolek: "Nuže, nadělejme cihel a důkladně je vypalme." Cihly měli místo kamene a asfalt místo hlíny.</verse>
        <verse osisID='Gen.11.4'>Nato řekli: "Nuže, vybudujme si město a věž, jejíž vrchol bude v nebi. Tak si učiníme jméno a nebudeme rozptýleni po celé zemi."</verse>
        <verse osisID='Gen.11.5'>I sestoupil Hospodin, aby zhlédl město i věž, které synové lidští budovali.</verse>
        <verse osisID='Gen.11.6'>Hospodin totiž řekl: "Hle, jsou jeden lid a všichni mají jednu řeč. A toto je teprve začátek jejich díla. Pak nebudou chtít ustoupit od ničeho, co si usmyslí provést.</verse>
        <verse osisID='Gen.11.7'>Nuže, sestoupíme a zmateme jim tam řeč, aby si navzájem nerozuměli."</verse>
        <verse osisID='Gen.11.8'>I rozehnal je Hospodin po celé zemi, takže upustili od budování města.</verse>
        <verse osisID='Gen.11.9'>Proto se jeho jméno nazývá Bábel (to je Zmatek), že tam Hospodin zmátl řeč veškeré země a lid rozehnal po celé zemi.</verse>
        <verse osisID='Gen.11.10'>Toto je rodopis Šémův: Když bylo Šémovi sto let, zplodil Arpakšáda, druhého roku po potopě.</verse>
        <verse osisID='Gen.11.11'>Po zplození Arpakšáda žil Šém pět set let a zplodil syny a dcery.</verse>
        <verse osisID='Gen.11.12'>Arpakšád pak žil třicet pět let a zplodil Šelacha.</verse>
        <verse osisID='Gen.11.13'>Po zplození Šelacha žil Arpakšád čtyři sta tři léta a zplodil syny a dcery.</verse>
        <verse osisID='Gen.11.14'>Šelach pak žil třicet let a zplodil Hebera.</verse>
        <verse osisID='Gen.11.15'>Po zplození Hebera žil Šelach čtyři sta tři léta a zplodil syny a dcery.</verse>
        <verse osisID='Gen.11.16'>Ve věku třiceti čtyř let zplodil Heber Pelega.</verse>
        <verse osisID='Gen.11.17'>Po zplození Pelega žil Heber čtyři sta třicet let a zplodil syny a dcery.</verse>
        <verse osisID='Gen.11.18'>Ve věku třiceti let zplodil Peleg Reúa.</verse>
        <verse osisID='Gen.11.19'>Po zplození Reúa žil Peleg dvě stě devět let a zplodil syny a dcery.</verse>
        <verse osisID='Gen.11.20'>Ve věku třiceti dvou let zplodil Reú Serúga.</verse>
        <verse osisID='Gen.11.21'>Po zplození Serúga žil Reú dvě stě sedm let a zplodil syny a dcery.</verse>
        <verse osisID='Gen.11.22'>Ve věku třiceti let zplodil Serúg Náchora.</verse>
        <verse osisID='Gen.11.23'>Po zplození Náchora žil Serúg dvě stě let a zplodil syny a dcery.</verse>
        <verse osisID='Gen.11.24'>Ve věku dvaceti devíti let zplodil Náchor Teracha.</verse>
        <verse osisID='Gen.11.25'>Po zplození Teracha žil Náchor sto devatenáct let a zplodil syny a dcery.</verse>
        <verse osisID='Gen.11.26'>Ve věku sedmdesáti let zplodil Terach Abrama, Náchora a Hárana.</verse>
        <verse osisID='Gen.11.27'>Toto je rodopis Terachův: Terach zplodil Abrama, Náchora a Hárana. Háran zplodil Lota.</verse>
        <verse osisID='Gen.11.28'>Háran umřel před svým otcem Terachem v rodné zemi, v Kaldejském Uru.</verse>
        <verse osisID='Gen.11.29'>Abram a Náchor si vzali ženy: Žena Abramova se jmenovala Sáraj a žena Náchorova Milka, dcera Hárana, otce Milky a Jisky.</verse>
        <verse osisID='Gen.11.30'>Sáraj však byla neplodná, neměla dítě.</verse>
        <verse osisID='Gen.11.31'>I vzal Terach svého syna Abrama a vnuka Lota, syna Háranova, a snachu Sáraj, ženu svého syna Abrama, a vyšli spolu z Kaldejského Uru. Cestou do země kenaanské přišli do Cháranu a usadili se tam.</verse>
        <verse osisID='Gen.11.32'>Dnů Terachových bylo dvě stě pět let, když v Cháranu umřel.</verse>
      </chapter>
      <chapter osisID='Gen.12'>
        <verse osisID='Gen.12.1'>I řekl Hospodin Abramovi: "Odejdi ze své země, ze svého rodiště a z domu svého otce do země, kterou ti ukážu.</verse>
        <verse osisID='Gen.12.2'>Učiním tě velkým národem, požehnám tě, velké učiním tvé jméno. Staň se požehnáním!</verse>
        <verse osisID='Gen.12.3'>Požehnám těm, kdo žehnají tobě, prokleji ty, kdo ti zlořečí. V tobě dojdou požehnání veškeré čeledi země."</verse>
        <verse osisID='Gen.12.4'>A Abram se vydal na cestu, jak mu Hospodin přikázal. Šel s ním také Lot. Abramovi bylo sedmdesát pět let, když odešel z Cháranu.</verse>
        <verse osisID='Gen.12.5'>Vzal svou ženu Sáraj a Lota, syna svého bratra, se vším jměním, jehož nabyli, i duše, které získali v Cháranu. Vyšli a ubírali se do země kenaanské a přišli tam.</verse>
        <verse osisID='Gen.12.6'>Abram prošel zemí až k místu Šekemu, až k božišti Móre; tehdy v té zemi byli Kenaanci.</verse>
        <verse osisID='Gen.12.7'>I ukázal se Abramovi Hospodin a řekl: "Tuto zemi dám tvému potomstvu." Proto tam Abram vybudoval oltář Hospodinu, který se mu ukázal.</verse>
        <verse osisID='Gen.12.8'>Odtud táhl dál na horu, která je východně od Bét-elu, a postavil svůj stan mezi Bét-elem na západě a Ajem na východě. Také tam vybudoval Hospodinu oltář a vzýval Hospodinovo jméno.</verse>
        <verse osisID='Gen.12.9'>Pak se vydal na další cestu směrem k Negebu.</verse>
        <verse osisID='Gen.12.10'>I nastal v zemi hlad. Tu Abram sestoupil do Egypta, aby tam pobyl jako host, neboť na zemi těžce doléhal hlad.</verse>
        <verse osisID='Gen.12.11'>Když už se chystal vejít do Egypta, řekl své ženě Sáraji: "Vím dobře, že jsi žena krásného vzhledu.</verse>
        <verse osisID='Gen.12.12'>Až tě spatří Egypťané, řeknou si: »To je jeho žena.« Mne zabijí a tebe si ponechají živou.</verse>
        <verse osisID='Gen.12.13'>Říkej tedy, žes mou sestrou, aby se mi kvůli tobě dobře dařilo a abych tvou zásluhou zůstal naživu."</verse>
        <verse osisID='Gen.12.14'>Když pak Abram vešel do Egypta, spatřili Egypťané tu ženu, jak velice je krásná.</verse>
        <verse osisID='Gen.12.15'>Spatřila ji také faraónova knížata a vychválila ji faraónovi. Byla proto vzata do domu faraóna</verse>
        <verse osisID='Gen.12.16'>a ten kvůli ní prokázal Abramovi mnoho dobrého, takže měl brav a skot a osly i otroky a otrokyně i oslice a velbloudy.</verse>
        <verse osisID='Gen.12.17'>Ale faraóna a jeho dům ranil Hospodin velikými ranami kvůli Abramově ženě Sáraji.</verse>
        <verse osisID='Gen.12.18'>Farao tedy Abrama předvolal a řekl: "Jak ses to ke mně zachoval? Proč jsi mi nepověděl, že to je tvá žena?</verse>
        <verse osisID='Gen.12.19'>Proč jsi říkal: »To je má sestra«? Vždyť já jsem si ji vzal za ženu. Tady ji máš, vezmi si ji a jdi!"</verse>
        <verse osisID='Gen.12.20'>A farao o něm vydal svým lidem příkaz. Vyhostili jej i jeho ženu se vším, co měl.</verse>
      </chapter>
      <chapter osisID='Gen.13'>
        <verse osisID='Gen.13.1'>I vystoupil Abram z Egypta se svou ženou a se vším, co měl, do Negebu; byl s ním i Lot.</verse>
        <verse osisID='Gen.13.2'>Abram byl velice zámožný, měl stáda, stříbro i zlato.</verse>
        <verse osisID='Gen.13.3'>Postupoval po stanovištích od Negebu až k Bét-elu, na místo mezi Bét-elem a Ajem, kde byl zprvu jeho stan,</verse>
        <verse osisID='Gen.13.4'>k místu, kde předtím postavil oltář; tam vzýval Abram Hospodinovo jméno.</verse>
        <verse osisID='Gen.13.5'>Také Lot, který putoval s Abramem, měl brav a skot i stany.</verse>
        <verse osisID='Gen.13.6'>Země jim však nevynášela tolik, aby mohli sídlit pospolu, a jejich jmění bylo tak značné, že nemohli sídlit pohromadě.</verse>
        <verse osisID='Gen.13.7'>Proto došlo k rozepři mezi pastýři stáda Abramova a pastýři stáda Lotova. Tehdy v zemi sídlili Kenaanci a Perizejci.</verse>
        <verse osisID='Gen.13.8'>Tu řekl Abram Lotovi: "Ať nejsou rozepře mezi mnou a tebou a mezi pastýři mými a tvými, vždyť jsme muži bratři.</verse>
        <verse osisID='Gen.13.9'>Zdalipak není před tebou celá země? Odděl se prosím ode mne. Dáš-li se nalevo, já se dám napravo. Dáš-li se ty napravo, já se dám nalevo."</verse>
        <verse osisID='Gen.13.10'>Lot se rozhlédl a spatřil celý okrsek Jordánu směrem k Sóaru, že je celý zavlažován, že je jako zahrada Hospodinova, jako země egyptská. To bylo předtím, než Hospodin zničil Sodomu a Gomoru.</verse>
        <verse osisID='Gen.13.11'>Proto si Lot vybral celý okrsek Jordánu a odtáhl na východ. Tak se od sebe oddělili.</verse>
        <verse osisID='Gen.13.12'>Abram se usadil v zemi kenaanské a Lot se usadil v městech toho okrsku a stanoval až u Sodomy.</verse>
        <verse osisID='Gen.13.13'>Sodomští muži však byli před Hospodinem velice zlí a hříšní.</verse>
        <verse osisID='Gen.13.14'>Poté, co se Lot od něho oddělil, řekl Hospodin Abramovi: "Rozhlédni se z místa, na němž jsi, pohlédni na sever i na jih, na východ i na západ,</verse>
        <verse osisID='Gen.13.15'>neboť celou tu zemi, kterou vidíš, dám tobě a tvému potomstvu až navěky.</verse>
        <verse osisID='Gen.13.16'>A učiním, že tvého potomstva bude jako prachu země. Bude-li kdo moci sečíst prach země, pak bude i tvé potomstvo sečteno.</verse>
        <verse osisID='Gen.13.17'>Teď projdi křížem krážem tuto zemi, neboť ti ji dávám."</verse>
        <verse osisID='Gen.13.18'>Hnul se tedy Abram se stany, přišel a usadil se při božišti Mamre, které je u Chebrónu. I tam vybudoval Hospodinu oltář.</verse>
      </chapter>
      <chapter osisID='Gen.14'>
        <verse osisID='Gen.14.1'>V oněch dnech šineárský král Amráfel, elasarský král Arjók, élamský král Kedorlaómer a král pronárodů Tideál</verse>
        <verse osisID='Gen.14.2'>vedli válku proti Bérovi, králi sodomskému, Biršovi, králi gomorskému, Šineábovi, králi ademskému, Šemeberovi, králi sebójskému, a králi z Bely, což je Sóar.</verse>
        <verse osisID='Gen.14.3'>Tito všichni tvořili spolek při dolině Sidímu, kde je nyní Solné moře.</verse>
        <verse osisID='Gen.14.4'>Dvanáct let otročili Kedorlaómerovi, třináctého roku se vzbouřili.</verse>
        <verse osisID='Gen.14.5'>Čtrnáctého roku přitáhl Kedorlaómer a králové, kteří byli s ním, a pobili Refájce v Aštarót-karnajimu, Zuzejce v Hámu, Emejce na planině kirjatajimské</verse>
        <verse osisID='Gen.14.6'>a Chorejce v jejich horách seírských až k El-páranu, který leží proti stepi.</verse>
        <verse osisID='Gen.14.7'>Pak přitáhli obchvatem k Énmišpátu, což je Kádeš, a pobili vše na poli Amálekovců i Emorejce, kteří sídlili v Chasesón-támaru.</verse>
        <verse osisID='Gen.14.8'>Tu vytáhl král sodomský a král gomorský a král ademský a král sebójský a král belský, totiž sóarský, a seřadili se v dolině Sidímu k boji proti nim, to jest:</verse>
        <verse osisID='Gen.14.9'>proti élamskému králi Kedorlaómerovi, králi pronárodů Tideálovi, šineárskému králi Amráfelovi a elasarskému králi Arjókovi; čtyři králové stáli proti pěti.</verse>
        <verse osisID='Gen.14.10'>Dolina Sidím je plná asfaltových studní. Král sodomský a gomorský se do nich při útěku propadli. Ti, kteří zůstali, utekli do hor.</verse>
        <verse osisID='Gen.14.11'>Útočníci pak pobrali všechno jmění Sodomy a Gomory i všechny potraviny a odtáhli.</verse>
        <verse osisID='Gen.14.12'>Vzali s sebou též Abramova synovce Lota s jeho jměním, sídlil totiž v Sodomě, a odtáhli.</verse>
        <verse osisID='Gen.14.13'>Tu přišel uprchlík a pověděl o tom Hebreji Abramovi, který bydlil při božišti Emorejce Mamreho, bratra Eškólova a bratra Anérova; ti byli s Abramem spjati smlouvou.</verse>
        <verse osisID='Gen.14.14'>Když Abram uslyšel, že jeho bratr byl zajat, vytrhl se svými třemi sty osmnácti zasvěcenci, zrozenými v jeho domě, a sledoval útočníky až k Danu.</verse>
        <verse osisID='Gen.14.15'>V noci se pak proti nim se svými služebníky rozestavil a pobíjel je a pronásledoval až po Chóbu, jež je na sever od Damašku.</verse>
        <verse osisID='Gen.14.16'>Všechno jmění přinesl zpět a nazpět přivedl též svého bratra Lota s jeho jměním, i ženy a lid.</verse>
        <verse osisID='Gen.14.17'>Když se vracel po vítězství nad Kedorlaómerem a nad králi, kteří stáli na jeho straně, vyšel mu vstříc král sodomský k dolině Šáve, což je Dolina královská.</verse>
        <verse osisID='Gen.14.18'>A šálemský král Malkísedek přinesl chléb a víno; byl totiž knězem Boha Nejvyššího.</verse>
        <verse osisID='Gen.14.19'>Požehnal mu: "Požehnán buď Abram Bohu Nejvyššímu, jemuž patří nebesa i země.</verse>
        <verse osisID='Gen.14.20'>Požehnán buď sám Bůh Nejvyšší, jenž ti vydal do rukou tvé protivníky." Tehdy mu dal Abram desátek ze všeho.</verse>
        <verse osisID='Gen.14.21'>Pak řekl Abramovi král Sodomy: "Dej mi lidi, a jmění si nech."</verse>
        <verse osisID='Gen.14.22'>Abram však sodomskému králi odvětil: "Pozdvihl jsem ruku k přísaze Hospodinu, Bohu Nejvyššímu, jemuž patří nebesa i země,</verse>
        <verse osisID='Gen.14.23'>že z ničeho, co je tvé, nevezmu nitku ani řemínek k opánkům, abys neřekl: »Já jsem učinil Abrama bohatým.«</verse>
        <verse osisID='Gen.14.24'>Sám nechci nic, jen to, co snědla družina, a podíl pro muže, kteří šli se mnou; Anér, Eškól a Mamre, ti ať vezmou svůj podíl."</verse>
      </chapter>
      <chapter osisID='Gen.15'>
        <verse osisID='Gen.15.1'>Po těchto událostech se stalo k Abramovi ve vidění slovo Hospodinovo: "Nic se neboj, Abrame, já jsem tvůj štít, tvá přehojná odměna."</verse>
        <verse osisID='Gen.15.2'>Abram však řekl: "Panovníku Hospodine, co mi chceš dát? Jsem stále bezdětný. Nárok na můj dům bude mít damašský Elíezer."</verse>
        <verse osisID='Gen.15.3'>Abram dále řekl: "Ach, nedopřáls mi potomka. To má být mým dědicem správce mého domu?"</verse>
        <verse osisID='Gen.15.4'>Hospodin však prohlásil: "Ten tvým dědicem nebude. Tvým dědicem bude ten, který vzejde z tvého lůna."</verse>
        <verse osisID='Gen.15.5'>Vyvedl ho ven a pravil: "Pohleď na nebe a sečti hvězdy, dokážeš-li je spočítat." A dodal: "Tak tomu bude s tvým potomstvem."</verse>
        <verse osisID='Gen.15.6'>Abram Hospodinovi uvěřil a on mu to připočetl jako spravedlnost.</verse>
        <verse osisID='Gen.15.7'>A řekl mu: "Já jsem Hospodin, já jsem tě vyvedl z Kaldejského Uru, abych ti dal do vlastnictví tuto zemi."</verse>
        <verse osisID='Gen.15.8'>Abram odvětil: "Panovníku Hospodine, podle čeho poznám, že ji obdržím?"</verse>
        <verse osisID='Gen.15.9'>I řekl mu: "Vezmi pro mne tříletou krávu a tříletou kozu a tříletého berana, hrdličku a holoubě."</verse>
        <verse osisID='Gen.15.10'>Vzal tedy pro něho to všechno, rozpůlil a dal vždy jednu půlku proti druhé; ptáky však nepůlil.</verse>
        <verse osisID='Gen.15.11'>Tu se na ta mrtvá těla slétli dravci a Abram je odháněl.</verse>
        <verse osisID='Gen.15.12'>Když se slunce chýlilo k západu, padly na Abrama mrákoty. A hle, padl na něho přístrach a veliká temnota.</verse>
        <verse osisID='Gen.15.13'>Tu Hospodin Abramovi řekl: "Věz naprosto jistě, že tvoji potomci budou žít jako hosté v zemi, která nebude jejich; budou tam otročit a budou tam pokořováni po čtyři sta let.</verse>
        <verse osisID='Gen.15.14'>Avšak proti pronárodu, jemuž budou otročit, povedu při. Potom odejdou s velkým jměním.</verse>
        <verse osisID='Gen.15.15'>Ty vejdeš ke svým otcům v pokoji, budeš pohřben v utěšeném stáří.</verse>
        <verse osisID='Gen.15.16'>Sem se vrátí teprve čtvrté pokolení, neboť dosud není dovršena míra Emorejcovy nepravosti."</verse>
        <verse osisID='Gen.15.17'>Když pak slunce zapadlo a nastala tma tmoucí, hle, objevila se dýmající pec a mezi těmi rozpůlenými kusy prošla ohnivá pochodeň.</verse>
        <verse osisID='Gen.15.18'>V ten den uzavřel Hospodin s Abramem smlouvu: "Tvému potomstvu dávám tuto zemi od řeky Egyptské až k řece veliké, řece Eufratu,</verse>
        <verse osisID='Gen.15.19'>zemi Kénijců, Kenazejců a Kadmónců,</verse>
        <verse osisID='Gen.15.20'>Chetejců, Perizejců a Refájců,</verse>
        <verse osisID='Gen.15.21'>Emorejců, Kenaanců, Girgašejců a Jebúsejců."</verse>
      </chapter>
      <chapter osisID='Gen.16'>
        <verse osisID='Gen.16.1'>Sáraj, žena Abramova, mu nerodila. Měla egyptskou otrokyni, která se jmenovala Hagar.</verse>
        <verse osisID='Gen.16.2'>Jednou řekla Sáraj Abramovi: "Hle, Hospodin mi nedopřál, abych rodila, vejdi tedy k mé otrokyni, snad budu mít syna z ní." Abram Sárajiny rady uposlechl.</verse>
        <verse osisID='Gen.16.3'>Vzala tedy Abramova žena Sáraj svou otrokyni, Hagaru egyptskou, deset let po tom, co se Abram usadil v kenaanské zemi, a dala ji svému muži Abramovi za ženu.</verse>
        <verse osisID='Gen.16.4'>I vešel k Hagaře a ona otěhotněla. Když viděla, že je těhotná, přestala si své paní vážit.</verse>
        <verse osisID='Gen.16.5'>Tu řekla Sáraj Abramovi: "Mé příkoří musíš odčinit. Sama jsem ti dala svoji otrokyni do náruče, ale ona, jakmile uviděla, že je těhotná, přestala si mě vážit. Ať mezi mnou a tebou rozsoudí Hospodin."</verse>
        <verse osisID='Gen.16.6'>Abram Sáraji odvětil: "Hle, otrokyně je v tvých rukou, nalož s ní, jak uznáš za dobré." Od té doby ji Sáraj pokořovala tak, že Hagar od ní uprchla.</verse>
        <verse osisID='Gen.16.7'>Nalezl ji Hospodinův posel ve stepi nad pramenem vody, nad pramenem při cestě do Šúru,</verse>
        <verse osisID='Gen.16.8'>a otázal se jí: "Hagaro, otrokyně Sáraje, odkud jsi přišla a kam jdeš?" Odvětila: "Prchám od své paní Sáraje."</verse>
        <verse osisID='Gen.16.9'>Hospodinův posel jí řekl: "Navrať se ke své paní a pokoř se pod její ruku."</verse>
        <verse osisID='Gen.16.10'>Dále jí řekl: "Velice rozmnožím tvé potomstvo, takže je nebude možno ani spočítat."</verse>
        <verse osisID='Gen.16.11'>A dodal: "Hle, jsi těhotná, porodíš syna a dáš mu jméno Izmael (to je Slyší Bůh), neboť Hospodin tě ve tvém pokoření slyšel.</verse>
        <verse osisID='Gen.16.12'>Bude to člověk nezkrotný, jeho ruka bude proti všem a ruce všech budou proti němu; bude stát proti všem svým bratřím."</verse>
        <verse osisID='Gen.16.13'>I nazvala Hagar Hospodina, který k ní promluvil, "Bůh vševidoucí", neboť řekla: "Zda právě zde jsem nesměla pohlédnout za tím, který mě vidí?"</verse>
        <verse osisID='Gen.16.14'>Proto se ta studně nazývá Studnicí Živého, který mě vidí; je mezi Kádešem a Beredem.</verse>
        <verse osisID='Gen.16.15'>Hagar porodila Abramovi syna. Abram nazval svého syna, kterého Hagar porodila, Izmael.</verse>
        <verse osisID='Gen.16.16'>Abramovi bylo osmdesát šest let, když mu Hagar porodila Izmaela.</verse>
      </chapter>
      <chapter osisID='Gen.17'>
        <verse osisID='Gen.17.1'>Když bylo Abramovi devětadevadesát let, ukázal se mu Hospodin a řekl: "Já jsem Bůh všemohoucí, choď stále přede mnou, buď bezúhonný!</verse>
        <verse osisID='Gen.17.2'>Mezi sebe a tebe kladu svou smlouvu; převelice tě rozmnožím."</verse>
        <verse osisID='Gen.17.3'>Tu padl Abram na tvář a Bůh k němu mluvil:</verse>
        <verse osisID='Gen.17.4'>"Já jsem! A toto je má smlouva s tebou: Staneš se praotcem hlučícího davu pronárodů.</verse>
        <verse osisID='Gen.17.5'>Nebudeš se už nazývat Abram; tvé jméno bude Abraham. Určil jsem tě za otce hlučícího davu pronárodů.</verse>
        <verse osisID='Gen.17.6'>Převelice tě rozplodím a učiním z tebe pronárody, i králové z tebe vzejdou.</verse>
        <verse osisID='Gen.17.7'>Smlouvu mezi sebou a tebou i tvým potomstvem ve všech pokoleních činím totiž smlouvou věčnou, že budu Bohem tobě i tvému potomstvu.</verse>
        <verse osisID='Gen.17.8'>A tobě i tvému potomstvu dávám do věčného vlastnictví zemi, v níž jsi hostem, tu celou zemi kenaanskou. A budu jim Bohem."</verse>
        <verse osisID='Gen.17.9'>Bůh dále Abrahamovi řekl: "Ty i tvoje potomstvo budete mou smlouvu zachovávat ve všech pokoleních.</verse>
        <verse osisID='Gen.17.10'>Znamením mé smlouvy mezi mnou a vámi i tvým potomstvem, kterou budete zachovávat, bude toto: Každý mezi vámi, kdo je mužského pohlaví, bude obřezán.</verse>
        <verse osisID='Gen.17.11'>Dáte obřezat své neobřezané tělo a to bude znamením smlouvy mezi mnou a vámi.</verse>
        <verse osisID='Gen.17.12'>Po všechna pokolení každý, kdo je mezi vámi mužského pohlaví, bude osmého dne po narození obřezán, doma zrozený i koupený za stříbro od kteréhokoli cizince, který není z tvého potomstva.</verse>
        <verse osisID='Gen.17.13'>Musí být obřezán každý zrozený v tvém domě i koupený za stříbro. Tak bude má smlouva pro znamení na vašem těle smlouvou věčnou.</verse>
        <verse osisID='Gen.17.14'>Neobřezanec, který by nedal své neobřezané tělo obřezat, bude ze svého lidu vyobcován; porušil mou smlouvu."</verse>
        <verse osisID='Gen.17.15'>Bůh také Abrahamovi řekl: "Svou ženu nebudeš už nazývat Sáraj, její jméno bude Sára (to je Kněžna).</verse>
        <verse osisID='Gen.17.16'>Požehnám ji a dám ti také z ní syna; požehnám ji a stane se matkou pronárodů a vzejdou z ní králové národů."</verse>
        <verse osisID='Gen.17.17'>Tu padl Abraham na tvář, usmál se a v duchu si řekl: "Což se může narodit syn stoletému? Cožpak bude Sára rodit v devadesáti?"</verse>
        <verse osisID='Gen.17.18'>Proto Abraham Bohu řekl: "Kéž by Izmael žil v tvé blízkosti!"</verse>
        <verse osisID='Gen.17.19'>Bůh však pravil: "A přece ti tvá žena Sára porodí syna a nazveš ho Izák (to je Smíšek). Svou smlouvu s ním ustavím pro jeho potomstvo jako smlouvu věčnou.</verse>
        <verse osisID='Gen.17.20'>A pokud jde o Izmaela, vyslyšel jsem tě: Hle, požehnám mu a rozplodím a rozmnožím ho převelice; zplodí dvanáct knížat a učiním z něho veliký národ.</verse>
        <verse osisID='Gen.17.21'>Ale svoji smlouvu ustavím s Izákem, kterého ti porodí Sára příštího roku v tomto čase."</verse>
        <verse osisID='Gen.17.22'>Bůh skončil rozmluvu s Abrahamem a vystoupil od něho.</verse>
        <verse osisID='Gen.17.23'>Abraham tedy vzal svého syna Izmaela a všechny zrozené ve svém domě i všechny koupené za stříbro, všechnu svou čeleď mužského pohlaví, a obřezal jejich neobřezané tělo hned toho dne, kdy k němu Bůh promluvil.</verse>
        <verse osisID='Gen.17.24'>Abrahamovi bylo devětadevadesát let, když jeho neobřezané tělo bylo obřezáno.</verse>
        <verse osisID='Gen.17.25'>Jeho synu Izmaelovi bylo třináct let, když bylo jeho neobřezané tělo obřezáno.</verse>
        <verse osisID='Gen.17.26'>Abraham i jeho syn Izmael byli obřezáni v týž den.</verse>
        <verse osisID='Gen.17.27'>Také všechna jeho čeleď, ať doma zrození či za stříbro od cizince koupení, byli obřezáni spolu s ním.</verse>
      </chapter>
      <chapter osisID='Gen.18'>
        <verse osisID='Gen.18.1'>I ukázal se Hospodin Abrahamovi při božišti Mamre, když seděl za denního horka ve dveřích stanu.</verse>
        <verse osisID='Gen.18.2'>Rozhlédl se a spatřil: Hle, naproti němu stojí tři muži. Jakmile je spatřil, vyběhl jim ze dveří stanu vstříc, sklonil se k zemi</verse>
        <verse osisID='Gen.18.3'>a řekl: "Panovníku, jestliže jsem u tebe nalezl milost, nepomíjej svého služebníka.</verse>
        <verse osisID='Gen.18.4'>Dám přinést trochu vody, umyjte si nohy a zasedněte pod strom.</verse>
        <verse osisID='Gen.18.5'>Rád bych vám podal sousto chleba, abyste se posilnili; potom půjdete dál. Přece nepominete svého služebníka." Odvětili: "Učiň, jak říkáš."</verse>
        <verse osisID='Gen.18.6'>Abraham rychle odběhl do stanu k Sáře a řekl: "Rychle vezmi tři míry bílé mouky, zadělej a připrav podpopelné chleby."</verse>
        <verse osisID='Gen.18.7'>Sám se rozběhl k dobytku, vzal mladé a pěkné dobytče a dal mládenci, aby je rychle připravil.</verse>
        <verse osisID='Gen.18.8'>Potom vzal máslo a mléko i dobytče, jež připravil, a předložil jim to. Zatímco jedli, stál u nich pod stromem.</verse>
        <verse osisID='Gen.18.9'>Pak se ho otázali: "Kde je tvá žena Sára?" Odpověděl: "Tady ve stanu."</verse>
        <verse osisID='Gen.18.10'>I řekl jeden z nich: "Po obvyklé době se k tobě určitě vrátím, a hle, tvá žena bude mít syna." Sára naslouchala za ním ve dveřích stanu.</verse>
        <verse osisID='Gen.18.11'>Abraham i Sára byli staří, sešlí věkem, a Sáře již ustal běh ženský.</verse>
        <verse osisID='Gen.18.12'>Zasmála se v duchu a řekla si: "Když už jsem tak sešlá, má se mi dostat takové rozkoše? I můj pán je stařec."</verse>
        <verse osisID='Gen.18.13'>Tu Hospodin Abrahamovi řekl: "Pročpak se Sára směje a říká: »Což mohu opravdu rodit, když už jsem tak stará?«</verse>
        <verse osisID='Gen.18.14'>Je to snad pro Hospodina nějaký div? V jistém čase, po obvyklé době, se k tobě vrátím a Sára bude mít syna."</verse>
        <verse osisID='Gen.18.15'>Sára však zapírala: "Nesmála jsem se", protože se bála. On však řekl: "Ale ano, smála ses."</verse>
        <verse osisID='Gen.18.16'>Muži se odtud zvedli a zamířili k Sodomě. Abraham šel s nimi, aby je doprovodil.</verse>
        <verse osisID='Gen.18.17'>Tu Hospodin řekl: "Mám Abrahamovi zamlčet, co hodlám učinit?</verse>
        <verse osisID='Gen.18.18'>Abraham se jistě stane velikým a zdatným národem a budou v něm požehnány všechny pronárody země.</verse>
        <verse osisID='Gen.18.19'>Důvěrně jsem se s ním sblížil, aby přikazoval svým synům a všem, kteří přijdou po něm: »Dbejte na Hospodinovu cestu a jednejte podle spravedlnosti a práva, ať Hospodin Abrahamovi splní, co mu přislíbil«."</verse>
        <verse osisID='Gen.18.20'>Hospodin dále pravil: "Křik ze Sodomy a Gomory je tak silný a jejich hřích je tak těžký,</verse>
        <verse osisID='Gen.18.21'>že už musím sestoupit a podívat se. Jestliže si počínají tak, jak je patrno z křiku, který ke mně přichází, je po nich veta; zjistím si, jak tomu je."</verse>
        <verse osisID='Gen.18.22'>Zatímco se muži odtud ubírali k Sodomě, Abraham zůstal stát před Hospodinem.</verse>
        <verse osisID='Gen.18.23'>I přistoupil Abraham a řekl: "Vyhladíš snad se svévolníkem i spravedlivého?</verse>
        <verse osisID='Gen.18.24'>Možná, že je v tom městě padesát spravedlivých; vyhladíš snad i je a nepromineš tomu místu, přestože je v něm padesát spravedlivých?</verse>
        <verse osisID='Gen.18.25'>Přece bys neudělal něco takového a neusmrtil spolu se svévolníkem spravedlivého; pak by na tom byl spravedlivý stejně jako svévolník. To bys přece neudělal. Což Soudce vší země nejedná podle práva?"</verse>
        <verse osisID='Gen.18.26'>Hospodin odvětil: "Najdu-li v Sodomě, v tom městě, padesát spravedlivých, prominu kvůli nim celému místu."</verse>
        <verse osisID='Gen.18.27'>Abraham pokračoval: "Dovoluji si k Panovníkovi mluvit, ač jsem prach a popel:</verse>
        <verse osisID='Gen.18.28'>Možná, že bude do těch padesáti spravedlivých pět chybět. Zahladíš pro těch pět celé město?" Odvětil: "Nezahladím, najdu-li jich tam čtyřicet pět."</verse>
        <verse osisID='Gen.18.29'>On však k němu mluvil ještě dále: "Možná, že se jich tam najde čtyřicet." Pravil: "Neudělám to kvůli těm čtyřiceti."</verse>
        <verse osisID='Gen.18.30'>I řekl: "Ať se Panovník nerozhněvá, když budu mluvit dále: Možná, že se jich tam najde třicet." Pravil: "Neučiním to, najdu-li jich tam třicet."</verse>
        <verse osisID='Gen.18.31'>Řekl pak: "Hle, dovoluji si promluvit k Panovníkovi znovu: Možná, že se jich tam najde dvacet." Pravil: "Nezahladím je kvůli těm dvaceti."</verse>
        <verse osisID='Gen.18.32'>Nato řekl: "Ať se Panovník nerozhněvá, promluvím-li ještě jednou: Možná, že se jich tam najde deset." Pravil: "Nezahladím je ani kvůli těm deseti."</verse>
        <verse osisID='Gen.18.33'>Hospodin po skončení rozmluvy s Abrahamem odešel a Abraham se vrátil ke svému místu.</verse>
      </chapter>
      <chapter osisID='Gen.19'>
        <verse osisID='Gen.19.1'>I přišli ti dva poslové večer do Sodomy. Lot seděl v sodomské bráně. Když je spatřil, povstal jim vstříc, sklonil se tváří k zemi</verse>
        <verse osisID='Gen.19.2'>a řekl: "Snažně prosím, moji páni, uchylte se do domu svého služebníka. Přenocujte, umyjte si nohy a za časného jitra půjdete svou cestou." Odvětili: "Nikoli, přenocujeme na tomto prostranství."</verse>
        <verse osisID='Gen.19.3'>On však na ně velice naléhal; uchýlili se tedy k němu a vešli do jeho domu. Připravil jim hostinu, dal napéci nekvašené chleby a pojedli.</verse>
        <verse osisID='Gen.19.4'>Dříve než ulehli, mužové toho města, muži sodomští, lid ze všech koutů, mladí i staří, obklíčili dům.</verse>
        <verse osisID='Gen.19.5'>Volali na Lota a řekli mu: "Kde máš ty muže, kteří k tobě této noci přišli? Vyveď nám je, abychom je poznali!"</verse>
        <verse osisID='Gen.19.6'>Lot k nim vyšel ke vchodu, dveře však za sebou zavřel.</verse>
        <verse osisID='Gen.19.7'>Řekl: "Bratří moji, nedělejte prosím nic zlého.</verse>
        <verse osisID='Gen.19.8'>Hleďte, mám dvě dcery, které muže nepoznaly. Jsem ochoten vám je vyvést a dělejte si s nimi, co se vám zlíbí. Jenom nic nedělejte těmto mužům! Vešli přece do stínu mého přístřeší."</verse>
        <verse osisID='Gen.19.9'>Oni však vzkřikli: "Kliď se!" A hrozili: "Sám je tu jen jako host a bude dělat soudce! Že s tebou naložíme hůř než s nimi!" Obořili se na toho muže, na Lota, a chystali se vyrazit dveře.</verse>
        <verse osisID='Gen.19.10'>Vtom ti muži vlastníma rukama vtáhli Lota k sobě do domu a zavřeli dveře.</verse>
        <verse osisID='Gen.19.11'>Ale muže, kteří byli u vchodu do domu, malé i velké, ranili slepotou, takže nebyli schopni nalézt vchod.</verse>
        <verse osisID='Gen.19.12'>Tu řekli ti muži Lotovi: "Máš-li zde ještě někoho, zetě, syny, dcery, všechny, kteří v tomto městě patří k tobě, vyveď je z tohoto místa.</verse>
        <verse osisID='Gen.19.13'>My přinášíme tomuto místu zkázu, protože křik z něho je před Hospodinem tak velký, že nás Hospodin poslal, abychom je zničili."</verse>
        <verse osisID='Gen.19.14'>Lot tedy vyšel a promluvil ke svým zeťům, kteří si měli vzít jeho dcery. Řekl jim: "Vyjděte hned z tohoto místa, poněvadž Hospodin chystá tomuto městu zkázu." Ale zeťům to připadalo, jako by žertoval.</verse>
        <verse osisID='Gen.19.15'>Když vzešla jitřenka, nutili poslové Lota: "Ihned vezmi svou ženu a obě dcery, které tu máš, abys pro nepravost města nezahynul."</verse>
        <verse osisID='Gen.19.16'>Ale on váhal. Ti muži ho tedy uchopili za ruku, i jeho ženu a obě dcery - to shovívavost Hospodinova byla s ním -, vyvedli ho a dovolili mu odpočinout až za městem.</verse>
        <verse osisID='Gen.19.17'>Když je Hospodin vyváděl ven, řekl: "Uteč, jde ti o život. Neohlížej se zpět a v celém tomto okrsku se nezastavuj. Uteč na horu, abys nezahynul."</verse>
        <verse osisID='Gen.19.18'>Lot jim však odvětil: "Ne tak prosím, Panovníku.</verse>
        <verse osisID='Gen.19.19'>Hle, tvůj služebník našel u tebe milost. Prokazuješ mi velké milosrdenství, že mě chceš zachovat při životě. Já však nemohu na tu horu utéci, aby mě nepostihlo něco zlého a abych nezemřel.</verse>
        <verse osisID='Gen.19.20'>Hle, tamto město je blízko, tam bych se mohl utéci, je jen maličké. Smím tam utéci? Což není opravdu maličké? Tak zůstanu naživu."</verse>
        <verse osisID='Gen.19.21'>I řekl mu: "Vyhovím ti i v této věci; město, o kterém mluvíš, nepodvrátím.</verse>
        <verse osisID='Gen.19.22'>Uteč tam rychle, neboť nemohu nic učinit, dokud tam nevejdeš." Proto bylo to město nazváno Sóar (to je Maličké).</verse>
        <verse osisID='Gen.19.23'>Slunce vycházelo nad zemí, když Lot vešel do Sóaru.</verse>
        <verse osisID='Gen.19.24'>Hospodin začal chrlit na Sodomu a Gomoru síru a oheň; od Hospodina z nebe to bylo.</verse>
        <verse osisID='Gen.19.25'>Tak podvrátil ta města i celý okrsek a zničil všechny obyvatele měst, i co rostlo na rolích.</verse>
        <verse osisID='Gen.19.26'>Lotova žena šla vzadu, ohlédla se a proměnila se v solný sloup.</verse>
        <verse osisID='Gen.19.27'>Za časného jitra se Abraham vrátil k místu, kde stál před Hospodinem.</verse>
        <verse osisID='Gen.19.28'>Vyhlížel směrem k Sodomě a Gomoře a spatřil, jak po celé krajině toho okrsku vystupuje ze země dým jako dým z hutě.</verse>
        <verse osisID='Gen.19.29'>Ale Bůh, když vyhlazoval města toho okrsku, pamatoval na Abrahama: poslal Lota pryč ze středu zkázy, když vyvracel města, v nichž se Lot usadil.</verse>
        <verse osisID='Gen.19.30'>Lot pak vystoupil ze Sóaru a usadil se se svými dvěma dcerami na hoře, protože se bál usadit se v Sóaru. Usadil se s oběma dcerami v jeskyni.</verse>
        <verse osisID='Gen.19.31'>Tu řekla prvorozená té mladší: "Náš otec je stařec a není muže v zemi, aby k nám podle obyčeje celé země vešel.</verse>
        <verse osisID='Gen.19.32'>Pojď, dáme otci napít vína a budeme s ním ležet. Tak dáme život potomstvu ze svého otce."</verse>
        <verse osisID='Gen.19.33'>Daly mu tedy té noci pít víno. Pak vešla prvorozená a ležela s otcem. On však nic nevěděl, ani když ulehla, ani když vstala.</verse>
        <verse osisID='Gen.19.34'>Příštího dne řekla prvorozená té mladší: "Hle, na dnešek jsem ležela s otcem já. Dáme mu pít víno i této noci a vejdeš ty a budeš s ním ležet. Tak dáme život potomstvu ze svého otce."</verse>
        <verse osisID='Gen.19.35'>Daly mu tedy pít víno i této noci a mladší přišla a ležela s ním. On však nic nevěděl, ani když ulehla, ani když vstala.</verse>
        <verse osisID='Gen.19.36'>Tak obě Lotovy dcery otěhotněly se svým otcem.</verse>
        <verse osisID='Gen.19.37'>I porodila prvorozená syna a nazvala ho Moáb (to je Z otce zplozený); ten je praotcem Moábců až podnes.</verse>
        <verse osisID='Gen.19.38'>A mladší porodila také syna a nazvala ho Ben-amí (to je Syn mého příbuzného); ten je praotcem Amónovců až podnes.</verse>
      </chapter>
      <chapter osisID='Gen.20'>
        <verse osisID='Gen.20.1'>Abraham táhl odtud do krajiny negebské a usadil se mezi Kádešem a Šúrem; pobýval jako host v Geraru.</verse>
        <verse osisID='Gen.20.2'>O své ženě Sáře Abraham řekl: "To je má sestra." Abímelek, král gerarský, poslal pro Sáru a vzal si ji.</verse>
        <verse osisID='Gen.20.3'>Té noci však přišel k abímelekovi ve snu Bůh a řekl mu: "Kvůli ženě, kterou sis vzal, zemřeš; vždyť je provdaná."</verse>
        <verse osisID='Gen.20.4'>Proto se k ní abímelek nepřiblížil a řekl: "Panovníku, což vybiješ pronárod, i když je spravedlivý?</verse>
        <verse osisID='Gen.20.5'>Což mi on sám neřekl: »To je má sestra« ? Ano, i ona řekla: »To je můj bratr«. Učinil jsem to v bezúhonnosti srdce a s čistýma rukama."</verse>
        <verse osisID='Gen.20.6'>A Bůh mu ve snu odvětil: "I já vím, že jsi to učinil v bezúhonnosti srdce a sám jsem ti zabránil, aby ses proti mně neprohřešil; proto jsem ti nedovolil dotknout se jí.</verse>
        <verse osisID='Gen.20.7'>Teď však ženu toho muže navrať, neboť je to prorok. Bude se za tebe modlit a zůstaneš naživu. Nevrátíš-li ji, věz, že určitě zemřeš se všemi, kteří jsou tvoji."</verse>
        <verse osisID='Gen.20.8'>Za časného jitra svolal abímelek všechny své služebníky a všechno jim vypověděl; a ty muže pojala velká bázeň.</verse>
        <verse osisID='Gen.20.9'>Abímelek tedy zavolal Abrahama a řekl mu: "Jak ses to k nám zachoval? Čím jsem se proti tobě prohřešil, že jsi na mne a na mé království uvedl takový hřích? Dopustil ses u mne něčeho, co se přece nedělá."</verse>
        <verse osisID='Gen.20.10'>Dále se abímelek Abrahama otázal: "Co tě k tomu mělo, že jsi udělal takovou věc?"</verse>
        <verse osisID='Gen.20.11'>Abraham odvětil: "Řekl jsem si, že na tomto místě určitě není bázeň Boží a že mě kvůli mé ženě zabijí.</verse>
        <verse osisID='Gen.20.12'>Ona také vskutku je má sestra; je to dcera mého otce, ale ne dcera mé matky; stala se mou ženou.</verse>
        <verse osisID='Gen.20.13'>Když mě bohové po odchodu z otcova domu nechali bloudit, řekl jsem jí: »Prokazuj mi toto milosrdenství: na každém místě, kam přijdeme, říkej o mně, že jsem tvůj bratr«."</verse>
        <verse osisID='Gen.20.14'>Abímelek tedy vzal brav a skot, otroky a služebnice a dal je Abrahamovi a navrátil mu jeho ženu Sáru.</verse>
        <verse osisID='Gen.20.15'>Abímelek také řekl: "Hle, má země je před tebou; usaď se, kde uznáš za dobré."</verse>
        <verse osisID='Gen.20.16'>Sáře pak řekl: "Hle, tvému bratru jsem dal tisíc šekelů stříbra; to bude pro tebe na zadostiučinění v očích všech, kteří jsou s tebou. Tím vším budeš obhájena."</verse>
        <verse osisID='Gen.20.17'>I modlil se Abraham k Bohu a Bůh uzdravil abímeleka i jeho ženu a jeho otrokyně, takže rodily.</verse>
        <verse osisID='Gen.20.18'>Hospodin totiž kvůli Abrahamově ženě Sáře uzavřel v abímelekově domě každé lůno.</verse>
      </chapter>
      <chapter osisID='Gen.21'>
        <verse osisID='Gen.21.1'>Hospodin navštívil Sáru, jak řekl, a splnil jí, co slíbil.</verse>
        <verse osisID='Gen.21.2'>Sára otěhotněla a Abrahamovi, ačkoli byl stár, porodila syna v čase, který mu Bůh předpověděl.</verse>
        <verse osisID='Gen.21.3'>Abraham dal svému narozenému synu, kterého mu Sára porodila, jméno Izák.</verse>
        <verse osisID='Gen.21.4'>Když mu bylo osm dní, Abraham svého syna Izáka obřezal, jak mu Bůh přikázal.</verse>
        <verse osisID='Gen.21.5'>Abrahamovi bylo sto let, když se mu syn Izák narodil.</verse>
        <verse osisID='Gen.21.6'>Tu Sára řekla: "Bůh mi dopřál, že se mohu smát. Se mnou ať se směje každý, kdo o tom uslyší."</verse>
        <verse osisID='Gen.21.7'>A dodala: "Kdo by byl Abrahamovi řekl, že Sára bude kojit syny? A přece jsem mu porodila syna, ačkoli je stár."</verse>
        <verse osisID='Gen.21.8'>Dítě rostlo a bylo odstaveno. V den, kdy Izáka odstavili, vystrojil Abraham veliké hody.</verse>
        <verse osisID='Gen.21.9'>Sára však viděla, že syn, jehož Abrahamovi porodila Hagar egyptská, je poštívač.</verse>
        <verse osisID='Gen.21.10'>Řekla Abrahamovi: "Zapuď tu otrokyni i jejího syna! Přece nebude syn té otrokyně dědicem spolu s mým synem Izákem."</verse>
        <verse osisID='Gen.21.11'>Ale Abraham se tím velmi trápil; vždyť šlo o jeho syna.</verse>
        <verse osisID='Gen.21.12'>Bůh však Abrahamovi řekl: "Netrap se pro chlapce a pro tu otrokyni; poslechni Sáru ve všem, co ti říká, neboť tvé potomstvo bude povoláno z Izáka.</verse>
        <verse osisID='Gen.21.13'>Učiním však národ i ze syna otrokyně, neboť také on je tvým potomkem."</verse>
        <verse osisID='Gen.21.14'>Za časného jitra vzal Abraham chléb a měch vody a dal Hagaře. Vložil jí dítě na ramena a propustil ji. Šla a bloudila po Beeršebské stepi.</verse>
        <verse osisID='Gen.21.15'>Když voda v měchu došla, odložila dítě pod jedním křoviskem.</verse>
        <verse osisID='Gen.21.16'>Odešla a usedla opodál, co by lukem dostřelil, neboť si řekla: "Nemohu se dívat, jak dítě umírá." Usedla tam, zaúpěla a rozplakala se.</verse>
        <verse osisID='Gen.21.17'>Bůh uslyšel hlas chlapce a Boží posel z nebe zavolal na Hagaru. Pravil jí: "Co je ti, Hagaro? Neboj se! Bůh slyšel hlas chlapce na tom místě, kde je.</verse>
        <verse osisID='Gen.21.18'>Vstaň, vezmi chlapce a pečuj o něj, já z něho učiním veliký národ."</verse>
        <verse osisID='Gen.21.19'>Tu jí Bůh otevřel oči a ona spatřila studni s vodou. Šla, naplnila měch vodou a dala chlapci napít.</verse>
        <verse osisID='Gen.21.20'>A Bůh byl s chlapcem. Když vyrostl, usadil se ve stepi a stal se lučištníkem.</verse>
        <verse osisID='Gen.21.21'>Usadil se v Páranské stepi a jeho matka mu dala ženu z egyptské země.</verse>
        <verse osisID='Gen.21.22'>V té době řekl abímelek a píkol, velitel jeho vojska, Abrahamovi: "Bůh je s tebou ve všem, co činíš.</verse>
        <verse osisID='Gen.21.23'>Proto mi na místě přísahej při Bohu, že neoklameš mne ani mého nástupce a následníka. Milosrdenství, jaké jsem já prokázal tobě, prokazuj i ty mně a zemi, v níž jsi pobýval jako host."</verse>
        <verse osisID='Gen.21.24'>Abraham tedy řekl: "Jsem hotov přísahat."</verse>
        <verse osisID='Gen.21.25'>Ale domlouval abímelekovi kvůli studni s vodou, kterou abímelekovi služebníci uchvátili.</verse>
        <verse osisID='Gen.21.26'>Abímelek na to odvětil: "Nevím, kdo to udělal. Tys mi to neoznámil a já jsem o tom dodnes neslyšel."</verse>
        <verse osisID='Gen.21.27'>I vzal Abraham brav a skot a dal abímelekovi. Pak spolu uzavřeli smlouvu.</verse>
        <verse osisID='Gen.21.28'>Sedm ovcí ze stáda postavil Abraham zvlášť.</verse>
        <verse osisID='Gen.21.29'>Tu se abímelek Abrahama otázal: "Co s těmi sedmi ovcemi, které jsi postavil zvlášť?"</verse>
        <verse osisID='Gen.21.30'>A on řekl: "Sedm ovcí si ode mne vezmi na svědectví, že jsem tuto studni vykopal já."</verse>
        <verse osisID='Gen.21.31'>Proto se to místo nazývá Beer-šeba (to je Studně přísahy), že tam oba přísahali.</verse>
        <verse osisID='Gen.21.32'>Po uzavření smlouvy v Beer-šebě se abímelek a píkol, velitel jeho vojska, hned navrátili do pelištejské země.</verse>
        <verse osisID='Gen.21.33'>A Abraham zasadil v Beer-šebě tamaryšek a vzýval tam jméno Hospodina, Boha věčného.</verse>
        <verse osisID='Gen.21.34'>Abraham pobyl v pelištejské zemi jako host mnoho dní.</verse>
      </chapter>
      <chapter osisID='Gen.22'>
        <verse osisID='Gen.22.1'>Po těch událostech chtěl Bůh Abrahama vyzkoušet. Řekl mu: "Abrahame!" Ten odvětil: "Tu jsem."</verse>
        <verse osisID='Gen.22.2'>A Bůh řekl: "Vezmi svého jediného syna Izáka, kterého miluješ, odejdi do země Mórija a tam ho obětuj jako oběť zápalnou na jedné hoře, o níž ti povím!"</verse>
        <verse osisID='Gen.22.3'>Za časného jitra osedlal tedy Abraham osla, vzal s sebou dva své služebníky a svého syna Izáka, naštípal dříví k zápalné oběti a vydal se k místu, o němž mu Bůh pověděl.</verse>
        <verse osisID='Gen.22.4'>Když se Abraham třetího dne rozhlédl a spatřil v dálce to místo,</verse>
        <verse osisID='Gen.22.5'>řekl služebníkům: "Počkejte tu s oslem, já s chlapcem půjdeme dále, vzdáme poctu Bohu a pak se k vám vrátíme."</verse>
        <verse osisID='Gen.22.6'>Abraham vzal dříví k oběti zápalné a vložil je na svého syna Izáka; sám vzal oheň a obětní nůž. A šli oba pospolu.</verse>
        <verse osisID='Gen.22.7'>Tu Izák svého otce Abrahama oslovil: "Otče!" Ten odvětil: "Copak, můj synu?" Izák se otázal: "Hle, oheň a dříví je zde. Kde však je beránek k zápalné oběti?"</verse>
        <verse osisID='Gen.22.8'>Nato Abraham řekl: "Můj synu, Bůh sám si vyhlédne beránka k oběti zápalné." A šli oba spolu dál.</verse>
        <verse osisID='Gen.22.9'>Když přišli na místo, o němž mu Bůh pověděl, vybudoval tam Abraham oltář, narovnal dříví, svázal svého syna Izáka do kozelce a položil ho na oltář, nahoru na dříví.</verse>
        <verse osisID='Gen.22.10'>I vztáhl Abraham ruku po obětním noži, aby svého syna zabil jako obětního beránka.</verse>
        <verse osisID='Gen.22.11'>Vtom na něho z nebe volá Hospodinův posel: "Abrahame, Abrahame!" Ten odvětil: "Tu jsem."</verse>
        <verse osisID='Gen.22.12'>A posel řekl: "Nevztahuj na chlapce ruku, nic mu nedělej! Právě teď jsem poznal, že jsi bohabojný, neboť jsi mi neodepřel svého jediného syna."</verse>
        <verse osisID='Gen.22.13'>Abraham se rozhlédl a vidí, že vzadu je beran, který uvízl svými rohy v houští. Šel tedy, vzal berana a obětoval jej v zápalnou oběť místo svého syna.</verse>
        <verse osisID='Gen.22.14'>Tomu místu dal Abraham jméno "Hospodin vidí". Dosud se tu říká: "Na hoře Hospodinově se uvidí."</verse>
        <verse osisID='Gen.22.15'>Hospodinův posel zavolal pak z nebe na Abrahama podruhé:</verse>
        <verse osisID='Gen.22.16'>"Přisáhl jsem při sobě, je výrok Hospodinův, protože jsi to učinil a neodepřel jsi mi svého jediného syna,</verse>
        <verse osisID='Gen.22.17'>jistotně ti požehnám a tvé potomstvo jistotně rozmnožím jako nebeské hvězdy a jako písek na mořském břehu. Tvé potomstvo obdrží bránu svých nepřátel</verse>
        <verse osisID='Gen.22.18'>a ve tvém potomstvu dojdou požehnání všechny pronárody země, protože jsi uposlechl mého hlasu."</verse>
        <verse osisID='Gen.22.19'>Abraham se pak vrátil k služebníkům. Vydali se spolu na cestu do Beer-šeby, neboť tam Abraham sídlil.</verse>
        <verse osisID='Gen.22.20'>Po těchto událostech bylo Abrahamovi oznámeno: "Hle, také Milka porodila tvému bratru Náchorovi syny:</verse>
        <verse osisID='Gen.22.21'>prvorozeného Úsa a jeho bratra Búza, též Kemúela, otce Aramova,</verse>
        <verse osisID='Gen.22.22'>Keseda a Chazóa, Pildáše, Jidláfa a Betúela.</verse>
        <verse osisID='Gen.22.23'>Betúel pak zplodil Rebeku." Těch osm porodila Milka Abrahamovu bratru Náchorovi.</verse>
        <verse osisID='Gen.22.24'>Jeho ženina jménem Reúma také porodila, a to Tabecha a Gachama, Tachaše a Maaku.</verse>
      </chapter>
      <chapter osisID='Gen.23'>
        <verse osisID='Gen.23.1'>Sára byla živa sto dvacet sedm let; to jsou léta Sářina života.</verse>
        <verse osisID='Gen.23.2'>Zemřela v Kirjat-arbě, což je Chebrón v kenaanské zemi. Abraham přišel, aby nad Sárou naříkal a oplakával ji.</verse>
        <verse osisID='Gen.23.3'>Pak od zemřelé vstal a promluvil k Chetejcům:</verse>
        <verse osisID='Gen.23.4'>"Jsem tu u vás host a přistěhovalec. Dejte mi u vás do vlastnictví hrob, kam bych zemřelou pohřbil."</verse>
        <verse osisID='Gen.23.5'>Chetejci Abrahamovi odpověděli:</verse>
        <verse osisID='Gen.23.6'>"Slyš nás, pane. Jsi mezi námi jako kníže Boží; pochovej svou zemřelou v nejlepším z našich hrobů. Nikdo z nás ti neodepře svůj hrob, abys mohl zemřelou pohřbít."</verse>
        <verse osisID='Gen.23.7'>Abraham se nato Chetejcům, lidu té země, uklonil</verse>
        <verse osisID='Gen.23.8'>a promluvil k nim dále: "Souhlasíte-li, abych zde svou zemřelou pohřbil, slyšte vy mne: Přimluvte se za mne u Efróna, syna Sócharova,</verse>
        <verse osisID='Gen.23.9'>ať mi přenechá svou makpelskou jeskyni, která je na konci jeho pole; ať mi ji před vámi přenechá za plnou cenu stříbra, abych měl vlastní hrob."</verse>
        <verse osisID='Gen.23.10'>Efrón zasedal uprostřed Chetejců. Efrón chetejský tedy Abrahamovi v přítomnosti Chetejců odpověděl přede všemi, kteří měli přístup do rady v bráně toho města:</verse>
        <verse osisID='Gen.23.11'>"Nikoli, pane; slyš ty mne. To pole je tvé, i ta jeskyně na něm je tvá; dávám ti ji před očima synů svého lidu. Tam pochovej svou zemřelou."</verse>
        <verse osisID='Gen.23.12'>I uklonil se Abraham před lidem té země</verse>
        <verse osisID='Gen.23.13'>a v přítomnosti lidu té země pravil Efrónovi: "Raději slyš ty mne. Dám za to pole stříbro. Vezmi je ode mne a já tam svou zemřelou pochovám."</verse>
        <verse osisID='Gen.23.14'>Efrón Abrahamovi odpověděl:</verse>
        <verse osisID='Gen.23.15'>"Pane, slyš ty mne. Pozemek má cenu čtyř set šekelů stříbra. Co to pro nás znamená? Jen pochovej svou zemřelou."</verse>
        <verse osisID='Gen.23.16'>Abraham souhlasil a odvážil Efrónovi stříbro, jak on sám v přítomnosti Chetejců navrhl, čtyři sta šekelů stříbra, běžných mezi obchodníky.</verse>
        <verse osisID='Gen.23.17'>Tak připadlo Efrónovo pole v Makpele naproti Mamre, pole i s jeskyní na něm a všechno stromoví na poli i na všem jeho pomezí kolem,</verse>
        <verse osisID='Gen.23.18'>do Abrahamova majetku před očima Chetejců, všech, kdo měli přístup do rady v bráně jeho města.</verse>
        <verse osisID='Gen.23.19'>Abraham potom svou ženu Sáru pohřbil v té jeskyni na poli v Makpele naproti Mamre, jež je u Chebrónu v kenaanské zemi.</verse>
        <verse osisID='Gen.23.20'>Tak připadlo pole Chetejců i s jeskyní na něm Abrahamovi, aby měl vlastní hrob.</verse>
      </chapter>
      <chapter osisID='Gen.24'>
        <verse osisID='Gen.24.1'>Abraham byl stařec pokročilého věku. Hospodin mu ve všem požehnal.</verse>
        <verse osisID='Gen.24.2'>I řekl Abraham služebníku, správci svého domu, který vládl vším, co mu patřilo: "Polož ruku na můj klín.</verse>
        <verse osisID='Gen.24.3'>Zavazuji tě přísahou při Hospodinu, Bohu nebes a Bohu země, abys nebral pro mého syna ženu z dcer Kenaanců, mezi nimiž sídlím.</verse>
        <verse osisID='Gen.24.4'>Půjdeš do mé země a do mého rodiště a vezmeš odtamtud ženu pro mého syna Izáka."</verse>
        <verse osisID='Gen.24.5'>Služebník mu na to odvětil: "Co když mě ta žena nebude chtít následovat sem, do této země? Mám tvého syna zavést zpátky do země, z níž jsi vyšel?"</verse>
        <verse osisID='Gen.24.6'>Abraham řekl: "Chraň se tam mého syna zavést!</verse>
        <verse osisID='Gen.24.7'>Hospodin, Bůh nebes, který mě vzal z domu mého otce a z mé rodné země, promluvil ke mně a přísahal mi, že tuto zemi dá mému potomstvu; on sám vyšle před tebou svého posla, a ty budeš moci vzít odtamtud ženu pro mého syna.</verse>
        <verse osisID='Gen.24.8'>Kdyby tě snad ta žena nechtěla následovat, budeš své přísahy zproštěn. Jen tam mého syna nezaváděj!"</verse>
        <verse osisID='Gen.24.9'>I položil služebník ruku na klín svého pána Abrahama a odpřisáhl mu to.</verse>
        <verse osisID='Gen.24.10'>Služebník tedy vzal deset velbloudů svého pána a jel. Vybaven všelijakými drahocennostmi svého pána vydal se na cestu do aramského Dvojříčí, do města Náchorova.</verse>
        <verse osisID='Gen.24.11'>Před městem zastavil velbloudy u studně s vodou. Bylo to navečer, v době, kdy ženy vycházívají čerpat vodu.</verse>
        <verse osisID='Gen.24.12'>Tu řekl: "Hospodine, Bože mého pána Abrahama, dopřej mi to prosím a prokaž milosrdenství mému pánu Abrahamovi.</verse>
        <verse osisID='Gen.24.13'>Hle, stojím nad pramenem a dcery mužů města vycházejí čerpat vodu.</verse>
        <verse osisID='Gen.24.14'>Dívce, která přijde, řeknu: Nakloň svůj džbán, abych se napil. Odvětí-li: »Jen pij, a také tvé velbloudy napojím«, předurčil jsi ji pro svého služebníka Izáka. Podle toho poznám, že jsi mému pánu prokázal milosrdenství."</verse>
        <verse osisID='Gen.24.15'>Ještě než domluvil, přišla Rebeka, která se narodila Betúelovi, synu Milky, ženy Abrahamova bratra Náchora. Měla na rameni džbán.</verse>
        <verse osisID='Gen.24.16'>Byla to dívka velmi půvabného vzhledu, panna, muž ji dosud nepoznal. Sestoupila k pramenu, naplnila svůj džbán a vystoupila.</verse>
        <verse osisID='Gen.24.17'>Služebník jí přiběhl naproti a řekl: "Dej mi prosím doušek vody ze džbánu!"</verse>
        <verse osisID='Gen.24.18'>Odvětila: "Jen se napij, můj pane." A rychle spustila džbán na ruku a dala mu pít.</verse>
        <verse osisID='Gen.24.19'>Když mu dala napít, řekla: "Načerpám i tvým velbloudům, aby se napili."</verse>
        <verse osisID='Gen.24.20'>Rychle vylila vodu ze svého džbánu do napajedla a znovu odběhla ke studni čerpat, aby napojila i všechny jeho velbloudy.</verse>
        <verse osisID='Gen.24.21'>Muž ji přitom mlčky pozoroval, aby poznal, zda Hospodin dává jeho cestě zdar, či nikoli.</verse>
        <verse osisID='Gen.24.22'>Když se velbloudi napili, vzal muž zlatý nosní kroužek o váze půl šekelu a dva náramky pro ni o váze deseti šekelů zlata.</verse>
        <verse osisID='Gen.24.23'>Řekl: "Pověz mi prosím, čí jsi dcera? Bylo by pro nás v domě tvého otce místo k přenocování?"</verse>
        <verse osisID='Gen.24.24'>Odvětila mu: "Jsem dcera Betúela, syna Milky, kterého porodila Náchorovi."</verse>
        <verse osisID='Gen.24.25'>A dodala: "Slámy i obroku máme dost, i místo k přenocování."</verse>
        <verse osisID='Gen.24.26'>Tu padl muž na kolena, klaněl se Hospodinu</verse>
        <verse osisID='Gen.24.27'>a řekl: "Požehnán buď Hospodin, Bůh mého pána Abrahama, že od mého pána neodňal své milosrdenství a svou věrnost. Dovedl mě až do domu bratří mého pána."</verse>
        <verse osisID='Gen.24.28'>Dívka odběhla a oznámila rodině své matky, co a jak se stalo.</verse>
        <verse osisID='Gen.24.29'>Rebeka měla bratra jménem Lábana. Lában běžel ven k tomu muži u pramene.</verse>
        <verse osisID='Gen.24.30'>Viděl totiž nosní kroužek a na sestřiných rukou náramky a slyšel slova své sestry Rebeky, o čem s ní ten muž mluvil. Přišel k tomu muži, který dosud stál u velbloudů nad pramenem,</verse>
        <verse osisID='Gen.24.31'>a řekl: "Pojď, požehnaný Hospodinův! Proč stojíš venku? Už jsem připravil dům i místo pro velbloudy."</verse>
        <verse osisID='Gen.24.32'>I vešel ten muž do domu a odstrojil velbloudy. Lában dal velbloudům slámu a obrok; jemu a jeho mužům dal vodu k umytí nohou.</verse>
        <verse osisID='Gen.24.33'>Pak dal před něho prostřít, aby pojedl. On však řekl: "Nebudu jíst, dokud nevyřídím svou záležitost." Lában odvětil: "Mluv."</verse>
        <verse osisID='Gen.24.34'>Pravil tedy: "Jsem služebník Abrahamův.</verse>
        <verse osisID='Gen.24.35'>Hospodin mému pánu velmi požehnal, takže je zámožný. Dal mu brav a skot, stříbro a zlato, otroky a otrokyně, velbloudy a osly.</verse>
        <verse osisID='Gen.24.36'>A Sára, žena mého pána, ač velmi stará, porodila mému pánu syna. Jemu dá všechno, co má.</verse>
        <verse osisID='Gen.24.37'>Mne pak můj pán zavázal přísahou: »Nevezmeš pro mého syna ženu z dcer Kenaanců, v jejichž zemi sídlím.</verse>
        <verse osisID='Gen.24.38'>Půjdeš do domu mého otce a k mé čeledi a vezmeš odtamtud ženu pro mého syna.«</verse>
        <verse osisID='Gen.24.39'>Nato jsem svému pánu řekl: »Možná, že se mnou ta žena nepůjde.«</verse>
        <verse osisID='Gen.24.40'>Odvětil mi: »Hospodin, před nímž chodím, pošle s tebou svého posla a dá tvé cestě zdar. Ty pak vezmeš pro mého syna ženu z mé čeledi a z domu mého otce.</verse>
        <verse osisID='Gen.24.41'>Svého závazku se zprostíš tehdy, když dojdeš k mé čeledi: Nedají-li ti ji, budeš svého závazku zproštěn.«</verse>
        <verse osisID='Gen.24.42'>Dnes jsem přišel k prameni a řekl jsem: »Hospodine, Bože mého pána Abrahama, kéž bys dal zdar cestě, po níž jdu!«</verse>
        <verse osisID='Gen.24.43'>Hle, stojím nad pramenem. Dívce, která přijde čerpat vodu, řeknu: »Dej mi prosím napít ze svého džbánu trochu vody.«</verse>
        <verse osisID='Gen.24.44'>Jestliže mi ona řekne: »Jen se napij, a také tvým velbloudům načerpám«, bude to žena, kterou synu mého pána předurčil Hospodin.</verse>
        <verse osisID='Gen.24.45'>Ještě jsem sám u sebe nedomluvil, když tu přišla Rebeka se džbánem na rameni. Sestoupila k pramenu a čerpala vodu. Řekl jsem jí: »Dej mi prosím napít!«</verse>
        <verse osisID='Gen.24.46'>Rychle spustila džbán s ramene a řekla: »Jen se napij, a také tvé velbloudy napojím.« Napil jsem se a ona napojila i velbloudy.</verse>
        <verse osisID='Gen.24.47'>Pak jsem se jí zeptal: »Čí jsi dcera?« Odvětila: »Jsem dcera Betúela, syna Náchora, kterého mu porodila Milka.« Navlékl jsem jí tento kroužek do nosu a náramky na ruce.</verse>
        <verse osisID='Gen.24.48'>Padl jsem na kolena a klaněl se Hospodinu. Dobrořečil jsem Hospodinu, Bohu mého pána Abrahama, že mě vedl pravou cestou, abych mohl dceru pánova bratra přivést pro jeho syna.</verse>
        <verse osisID='Gen.24.49'>A teď mi povězte, chcete-li mému pánu prokázat milosrdenství a věrnost. Ne-li, povězte mi, a já se obrátím napravo nebo nalevo."</verse>
        <verse osisID='Gen.24.50'>Lában i Betúel odpověděli: "Toto vyšlo od Hospodina a my nemůžeme tobě říci ani zlé ani dobré.</verse>
        <verse osisID='Gen.24.51'>Hle, tady je Rebeka. Vezmi si ji a jdi, ať se stane ženou syna tvého pána, jak mluvil Hospodin."</verse>
        <verse osisID='Gen.24.52'>Jakmile Abrahamův služebník uslyšel jejich slova, poklonil se Hospodinu až k zemi.</verse>
        <verse osisID='Gen.24.53'>Potom vyňal stříbrné a zlaté předměty a látky a dal je Rebece, též jejímu bratrovi a její matce dal vzácné dary.</verse>
        <verse osisID='Gen.24.54'>Pak jedli a pili, on i mužové, kteří byli s ním, a přenocovali. Když ráno vstali, řekl: "Propusťte mě k mému pánu."</verse>
        <verse osisID='Gen.24.55'>Ale její bratr a matka odvětili: "Ať s námi dívka ještě nějaký čas zůstane, aspoň deset dní; potom půjde."</verse>
        <verse osisID='Gen.24.56'>On však jim řekl: "Nezdržujte mě, když Hospodin dopřál mé cestě zdaru. Propusťte mě, ať mohu jít k svému pánu."</verse>
        <verse osisID='Gen.24.57'>Odvětili: "Zavoláme dívku a zeptáme se přímo jí."</verse>
        <verse osisID='Gen.24.58'>Zavolali Rebeku a otázali se jí: "Půjdeš s tímto mužem?" Řekla: "Půjdu."</verse>
        <verse osisID='Gen.24.59'>Propustili tedy svou sestru Rebeku a její chůvu i Abrahamova služebníka a jeho muže.</verse>
        <verse osisID='Gen.24.60'>Rebece požehnali slovy: "Sestro naše, buď matkou nesčíslných tisíců, tvé potomstvo ať obsadí bránu těch, kteří je nenávidí!"</verse>
        <verse osisID='Gen.24.61'>Rebeka a její dívky vsedly hned potom na velbloudy a následovaly toho muže. Tak dostal služebník Rebeku a odešel.</verse>
        <verse osisID='Gen.24.62'>Izák právě přicházel od Studnice Živého, který mě vidí, neboť sídlil v Negebu.</verse>
        <verse osisID='Gen.24.63'>Vyšel totiž k večeru na pole a byl zamyšlen. Tu se rozhlédl a spatřil přicházet velbloudy.</verse>
        <verse osisID='Gen.24.64'>I Rebeka se rozhlédla a spatřila Izáka. Sesedla z velblouda</verse>
        <verse osisID='Gen.24.65'>a otázala se služebníka: "Kdo je ten muž, který nám jde po poli vstříc?" Služebník odvětil: "To je můj pán." Vzala tedy roušku a zahalila se.</verse>
        <verse osisID='Gen.24.66'>Služebník podal Izákovi zprávu o všem, co vykonal.</verse>
        <verse osisID='Gen.24.67'>Izák pak uvedl Rebeku do stanu své matky Sáry. Vzal si ji a stala se jeho ženou. A zamiloval si ji. Tak našel útěchu po smrti své matky.</verse>
      </chapter>
      <chapter osisID='Gen.25'>
        <verse osisID='Gen.25.1'>Abraham si vzal opět ženu; jmenovala se Ketúra.</verse>
        <verse osisID='Gen.25.2'>Porodila mu Zimrána a Jokšána, Medána a Midjána, Jišbáka a Šúacha.</verse>
        <verse osisID='Gen.25.3'>Jokšán zplodil Šebu a Dedána. Synové Dedánovi byli Ašúrejci a Letúšejci a Leumejci.</verse>
        <verse osisID='Gen.25.4'>Midjánovi synové byli Éfa a Éfer a Chanók, Abída a Eldáa. Ti všichni jsou synové Ketúřini.</verse>
        <verse osisID='Gen.25.5'>Abraham však všechno, co měl, odkázal Izákovi.</verse>
        <verse osisID='Gen.25.6'>Synům svých ženin, které měl, dal dary a ještě za svého života je poslal od svého syna Izáka pryč na východ, do země východní.</verse>
        <verse osisID='Gen.25.7'>Toto jsou léta Abrahamova života, jichž se dožil: sto sedmdesát pět let.</verse>
        <verse osisID='Gen.25.8'>I zesnul Abraham a zemřel v utěšeném stáří, stár a sytý dnů, a byl připojen k svému lidu.</verse>
        <verse osisID='Gen.25.9'>Jeho synové Izák a Izmael ho pochovali do makpelské jeskyně na poli Efróna, syna Chetejce Sóchara, naproti Mamre.</verse>
        <verse osisID='Gen.25.10'>To pole koupil Abraham od Chetejců. Tam byl pochován Abraham i jeho žena Sára.</verse>
        <verse osisID='Gen.25.11'>Po Abrahamově smrti požehnal Bůh jeho synu Izákovi. A Izák sídlil u Studnice Živého, který mě vidí.</verse>
        <verse osisID='Gen.25.12'>Toto je rodopis Abrahamova syna Izmaela, kterého Abrahamovi porodila Sářina otrokyně Hagar egyptská.</verse>
        <verse osisID='Gen.25.13'>Toto jsou jména Izmaelových synů, podle nichž jsou pojmenovány jejich rody: Izmaelův prvorozený Nebajót, Kédar, Adbeel a Mibsám,</verse>
        <verse osisID='Gen.25.14'>Mišma, Dúma a Masa,</verse>
        <verse osisID='Gen.25.15'>Chadad, Téma, Jetúr, Náfiš a Kedma.</verse>
        <verse osisID='Gen.25.16'>To jsou Izmaelovi synové a to jsou jejich jména podle jejich dvorců a hradišť; dvanáct předáků jejich národů.</verse>
        <verse osisID='Gen.25.17'>A toto jsou léta Izmaelova života: sto třicet sedm let. I zesnul a zemřel a byl připojen k svému lidu.</verse>
        <verse osisID='Gen.25.18'>Jeho synové bydlili od Chavíly až k Šúru proti Egyptu a směrem k Asýrii. Izmael se položil proti všem svým bratřím.</verse>
        <verse osisID='Gen.25.19'>Toto je rodopis Abrahamova syna Izáka: Abraham zplodil Izáka.</verse>
        <verse osisID='Gen.25.20'>Izákovi bylo čtyřicet let, když si vzal za ženu Rebeku, dceru Aramejce Betúela z Rovin aramských, sestru Aramejce Lábana.</verse>
        <verse osisID='Gen.25.21'>Izák prosil Hospodina za svou ženu, protože byla neplodná. Hospodin jeho prosby přijal, a jeho žena Rebeka otěhotněla.</verse>
        <verse osisID='Gen.25.22'>Děti se však začaly v jejím těle strkat. Tu řekla: "Je-li tomu tak, co mě čeká?" A šla se dotázat Hospodina.</verse>
        <verse osisID='Gen.25.23'>Hospodin jí řekl: "Ve tvém životě jsou dva pronárody. Oba národy se rozejdou, jen co z tebe vyjdou. Jeden národ bude zdatnější než druhý, bezpočetný bude sloužit počtem skrovnějšímu."</verse>
        <verse osisID='Gen.25.24'>Potom se naplnily dny, kdy měla rodit. A hle, v jejím životě byla dvojčata.</verse>
        <verse osisID='Gen.25.25'>První vyšel celý červenohnědý a chlupatý jako kožíšek; toho pojmenovali Ezau.</verse>
        <verse osisID='Gen.25.26'>Potom vyšel jeho bratr a rukou držel Ezaua za patu; ten dostal jméno Jákob. Při jejich narození bylo Izákovi šedesát let.</verse>
        <verse osisID='Gen.25.27'>Když chlapci dospěli, stal se Ezau mužem znalým lovu, mužem pole, kdežto Jákob byl muž bezúhonný a sídlil ve stanech.</verse>
        <verse osisID='Gen.25.28'>Izák miloval Ezaua, protože z lovu měl co do úst, kdežto Rebeka milovala Jákoba.</verse>
        <verse osisID='Gen.25.29'>Jákob jednou připravil krmi. Tu přišel Ezau z pole znavený</verse>
        <verse osisID='Gen.25.30'>a řekl Jákobovi: "Dej mi zhltnout trochu toho červeného, toho krvavého, jsem znaven k smrti." Proto se jmenuje Edóm (to je Červený).</verse>
        <verse osisID='Gen.25.31'>Jákob však řekl: "Prodej mi dnes své prvorozenství!"</verse>
        <verse osisID='Gen.25.32'>Ezau na to odvětil: "Stejně mám blízko k smrti, k čemu je mi prvorozenství!"</verse>
        <verse osisID='Gen.25.33'>Jákob řekl: "Odpřisáhni mi to dnes." A on mu to odpřisáhl, a tak své prvorozenství prodal Jákobovi.</verse>
        <verse osisID='Gen.25.34'>Jákob dal pak Ezauovi chléb a čočkovou krmi. Ten pojedl, napil se, vstal a odešel. Tak Ezau pohrdl prvorozenstvím.</verse>
      </chapter>
      <chapter osisID='Gen.26'>
        <verse osisID='Gen.26.1'>V zemi nastal opět hlad, jiný než onen první, který byl za dnů Abrahamových. Izák tedy odešel do Geraru k abímelekovi, pelištejskému králi.</verse>
        <verse osisID='Gen.26.2'>Ukázal se mu totiž Hospodin a pravil: "Nesestupuj do Egypta. Přebývej v zemi, o níž ti řeknu.</verse>
        <verse osisID='Gen.26.3'>Pobývej v této zemi jako host. Já budu s tebou a požehnám ti, tobě a tvému potomstvu dám všechny tyto země. Tak splním přísahu, jíž jsem se zapřisáhl tvému otci Abrahamovi:</verse>
        <verse osisID='Gen.26.4'>»Tvé potomstvo rozmnožím jako nebeské hvězdy; tvému potomstvu dám všechny tyto země. V tvém potomstvu dojdou požehnání všechny pronárody země.«</verse>
        <verse osisID='Gen.26.5'>To proto, že Abraham uposlechl mého hlasu a dbal na to, co jsem mu svěřil: na má přikázání, nařízení a zákony."</verse>
        <verse osisID='Gen.26.6'>Izák se tedy usadil v Geraru.</verse>
        <verse osisID='Gen.26.7'>Když se muži toho místa vyptávali na jeho ženu, řekl: "Je to má sestra." Bál se totiž říci, že je to jeho žena, aby ho muži toho místa kvůli Rebece nezabili, neboť byla půvabného vzhledu.</verse>
        <verse osisID='Gen.26.8'>Jednou, když tam byl už delší dobu, vyhlédl z okna abímelek, pelištejský král, a spatřil Izáka, jak se laská se svou ženou Rebekou.</verse>
        <verse osisID='Gen.26.9'>Předvolal tedy abímelek Izáka a řekl: "To je určitě tvá žena. Pročpak jsi mi řekl, že je to tvá sestra?" Izák odvětil: "Řekl jsem to, abych kvůli ní nepřišel o život."</verse>
        <verse osisID='Gen.26.10'>Abímelek pravil: "Cos nám to učinil? Málem by byl někdo z lidu spal s tvou ženou a uvedl bys na nás vinu!"</verse>
        <verse osisID='Gen.26.11'>Proto abímelek přikázal všemu lidu: "Kdo by se dotkl tohoto muže nebo jeho ženy, bude bez milosti usmrcen."</verse>
        <verse osisID='Gen.26.12'>Izák začal v té zemi sít a sklidil toho roku stonásobně; tak mu Hospodin požehnal.</verse>
        <verse osisID='Gen.26.13'>Tak se ten muž vzmohl a vzmáhal se stále víc, až se stal velice zámožným.</verse>
        <verse osisID='Gen.26.14'>Měl stáda bravu a stáda skotu i četnou čeládku. Pelištejci mu proto záviděli.</verse>
        <verse osisID='Gen.26.15'>Pelištejci zasypali všechny studně, které vykopali Abrahamovi služebníci za Izákova otce Abrahama, a naplnili je prachem.</verse>
        <verse osisID='Gen.26.16'>Abímelek řekl Izákovi: "Odejdi od nás, neboť jsi mnohem mocnější než my."</verse>
        <verse osisID='Gen.26.17'>Izák tedy odtud odešel, utábořil se v Gerarském úvalu a usadil se tam.</verse>
        <verse osisID='Gen.26.18'>Znovu kopal studně, které vykopali za dnů jeho otce Abrahama a které po Abrahamově smrti Pelištejci zasypali. Pojmenoval je stejně jako jeho otec.</verse>
        <verse osisID='Gen.26.19'>Izákovi služebníci kopali v tom úvalu a přišli na studni pramenité vody.</verse>
        <verse osisID='Gen.26.20'>Ale gerarští pastýři se s pastýři Izákovými přeli: "Ta voda patří nám!" Proto tu studni pojmenoval Esek (to je Váda), že se s ním vadili.</verse>
        <verse osisID='Gen.26.21'>Vykopali tedy jinou studni. O tu se také přeli, proto ji pojmenoval Sitná (to je Sočení).</verse>
        <verse osisID='Gen.26.22'>Pak postoupil dál a vykopal další studni; o tu se již nepřeli. Pojmenoval ji Rechobót (to je Prostorná) a řekl: "Teď už nám Hospodin poskytl prostor, abychom se mohli na zemi rozplodit."</verse>
        <verse osisID='Gen.26.23'>Odtud vystoupil do Beer-šeby.</verse>
        <verse osisID='Gen.26.24'>Tu noc se mu ukázal Hospodin a pravil: "Já jsem Bůh tvého otce Abrahama. Neboj se, jsem s tebou. Požehnám ti a rozmnožím tvé potomstvo kvůli Abrahamovi, svému služebníku."</verse>
        <verse osisID='Gen.26.25'>Izák tam vybudoval oltář a vzýval Hospodinovo jméno. Postavil tam také svůj stan a jeho služebníci tam vyhloubili studni.</verse>
        <verse osisID='Gen.26.26'>Tu k němu přišel z Geraru abímelek se svým přítelem Achuzatem a píkol, velitel jeho vojska.</verse>
        <verse osisID='Gen.26.27'>Izák se jich otázal: "Proč jste ke mně přišli? Vždyť jste mě nenáviděli a vypověděli jste mě."</verse>
        <verse osisID='Gen.26.28'>Odvětili: "Shledali jsme, že je s tebou Hospodin. Proto jsme si řekli: Ať nás stihne kletba, nás i tebe, porušíme-li smlouvu, kterou s tebou chceme uzavřít.</verse>
        <verse osisID='Gen.26.29'>Neučiníš nám nic zlého, jako jsme se ani my nedotkli tebe. Prokazovali jsme ti jen dobro a propustili jsme tě v pokoji. Jsi přece Hospodinův požehnaný!"</verse>
        <verse osisID='Gen.26.30'>Izák jim vystrojil hody, i jedli a pili.</verse>
        <verse osisID='Gen.26.31'>Za časného jitra se zavázali vzájemnou přísahou. Potom je Izák propustil a oni od něho odešli v pokoji.</verse>
        <verse osisID='Gen.26.32'>Právě toho dne přišli Izákovi služebníci a pověděli mu o studni, kterou vykopali. Řekli mu: "Našli jsme vodu!"</verse>
        <verse osisID='Gen.26.33'>Nazval ji Šibea (to je Přísežná). Proto se to město jmenuje Beer-šeba (to je Studně přísahy) až podnes.</verse>
        <verse osisID='Gen.26.34'>Když bylo Ezauovi čtyřicet let, vzal si za ženu Jehúditu, dceru Chetejce Beera, a Basematu, dceru Chetejce Elóna.</verse>
        <verse osisID='Gen.26.35'>Ty působily Izákovi a Rebece jen hořké trápení.</verse>
      </chapter>
      <chapter osisID='Gen.27'>
        <verse osisID='Gen.27.1'>Když Izák zestárl, jeho oči vyhasly, takže neviděl. I zavolal svého staršího syna Ezaua a řekl mu: "Můj synu!" On mu odvětil: "Tu jsem."</verse>
        <verse osisID='Gen.27.2'>Izák řekl: "Hle, jsem už starý a neznám den své smrti.</verse>
        <verse osisID='Gen.27.3'>Vezmi si nyní zbraně, toulec a luk, vyjdi na pole a něco pro mě ulov.</verse>
        <verse osisID='Gen.27.4'>Připrav mi oblíbenou pochoutku a přines mi ji, ať se najím, abych ti mohl požehnat, dříve než umřu."</verse>
        <verse osisID='Gen.27.5'>Když Izák mluvil se svým synem Ezauem, Rebeka naslouchala. Sotva Ezau odešel na pole, aby něco ulovil a přinesl úlovek,</verse>
        <verse osisID='Gen.27.6'>poradila Rebeka svému synu Jákobovi: "Hle, slyšela jsem rozmluvu tvého otce s tvým bratrem Ezauem; řekl mu:</verse>
        <verse osisID='Gen.27.7'>»Přines mi úlovek a připrav mi pochoutku, ať se najím, abych ti před smrtí požehnal před Hospodinem.«</verse>
        <verse osisID='Gen.27.8'>A proto, můj synu, poslechni mě ve všem, co ti přikážu.</verse>
        <verse osisID='Gen.27.9'>Dojdi ke stádu a dones mi z něho dvě pěkná kůzlata. Připravím z nich tvému otci oblíbenou pochoutku</verse>
        <verse osisID='Gen.27.10'>a ty mu ji doneseš; on se nají a před smrtí ti požehná."</verse>
        <verse osisID='Gen.27.11'>Jákob však své matce Rebece odvětil: "Můj bratr Ezau je přece chlupatý, a já jsem holý.</verse>
        <verse osisID='Gen.27.12'>Co když si otec na mě sáhne? Bude mě mít za podvodníka a místo požehnání na sebe uvedu zlořečení."</verse>
        <verse osisID='Gen.27.13'>Matka mu řekla: "Takové zlořečení ať padne na mne, můj synu. Jen mě poslechni, jdi a dones mi kůzlata."</verse>
        <verse osisID='Gen.27.14'>Šel tedy pro ně a přinesl je matce; ona pak připravila otcovu oblíbenou pochoutku.</verse>
        <verse osisID='Gen.27.15'>Potom Rebeka vzala šaty svého staršího syna Ezaua, ty nejlepší, které měla doma u sebe, a oblékla svého mladšího syna Jákoba.</verse>
        <verse osisID='Gen.27.16'>Jeho ruce i hladký krk ovinula kůzlečími kožkami.</verse>
        <verse osisID='Gen.27.17'>Nakonec dala svému synu Jákobovi do rukou připravenou pochoutku a chléb.</verse>
        <verse osisID='Gen.27.18'>I vešel k svému otci a řekl: "Můj otče!" On odvětil: "Tu jsem. Který jsi ty, můj synu?"</verse>
        <verse osisID='Gen.27.19'>Jákob řekl otci: "Já jsem Ezau, tvůj prvorozený. Učinil jsem, co jsi mi uložil. Nuže, posaď se prosím a pojez z mého úlovku, abys mi mohl požehnat."</verse>
        <verse osisID='Gen.27.20'>Izák však synovi řekl: "Jak to, žes to tak rychle našel, můj synu?" Odvětil: "To mi dopřál Hospodin, tvůj Bůh."</verse>
        <verse osisID='Gen.27.21'>Izák řekl Jákobovi: "Přistup, synu, sáhnu si na tebe, jsi-li můj syn Ezau nebo ne."</verse>
        <verse osisID='Gen.27.22'>Jákob tedy přistoupil k svému otci Izákovi, on na něho sáhl a řekl: "Hlas je to Jákobův, ale ruce jsou Ezauovy."</verse>
        <verse osisID='Gen.27.23'>Nepoznal ho, protože jeho ruce byly chlupaté jako ruce jeho bratra Ezaua. A požehnal mu.</verse>
        <verse osisID='Gen.27.24'>Řekl: "Ty jsi tedy můj syn Ezau." On odvětil: "Jsem."</verse>
        <verse osisID='Gen.27.25'>Pak řekl: "Předlož mi, ať pojím z úlovku svého syna, abych ti mohl požehnat." I předložil mu a on jedl. Přinesl mu i víno a on pil.</verse>
        <verse osisID='Gen.27.26'>Nato jeho otec Izák řekl: "Přistup prosím a polib mě, můj synu!"</verse>
        <verse osisID='Gen.27.27'>Přistoupil tedy a políbil ho. Když Izák ucítil vůni jeho šatu, požehnal mu slovy: "Hle, vůně mého syna jako vůně pole, jemuž žehná Hospodin.</verse>
        <verse osisID='Gen.27.28'>Dej ti Bůh z rosy nebes a ze žírnosti země, i hojnost obilí a moštu.</verse>
        <verse osisID='Gen.27.29'>Ať ti slouží lidská pokolení, ať se ti klanějí národy. Budeš panovat nad svými bratry a synové tvé matky se ti budou klanět. Kdo prokleje tebe, bude proklet, kdo žehnat bude tobě, sám bude požehnán."</verse>
        <verse osisID='Gen.27.30'>Když Izák udělil Jákobovi požehnání a sotvaže Jákob od svého otce odešel, přišel jeho bratr Ezau z lovu.</verse>
        <verse osisID='Gen.27.31'>Také on připravil pochoutku, přinesl ji otci a řekl: "Nechť můj otec povstane a nají se z úlovku svého syna, aby mi mohl požehnat."</verse>
        <verse osisID='Gen.27.32'>Jeho otec Izák se ho otázal: "Kdo jsi?" Odvětil: "Jsem tvůj syn Ezau, tvůj prvorozený."</verse>
        <verse osisID='Gen.27.33'>Tu se Izák roztřásl a zalomcovalo jím zděšení: "Kdo to vlastně ulovil úlovek a přinesl mi jej? Ode všeho jsem pojedl, dříve než jsi přišel! A požehnal jsem mu! Požehnaný také zůstane."</verse>
        <verse osisID='Gen.27.34'>Jak Ezau uslyšel otcova slova, dal se do hrozného a hořkého křiku a naléhal na otce: "Požehnej mně, také mně, otče!"</verse>
        <verse osisID='Gen.27.35'>On odvětil: "Přišel lstivě tvůj bratr a vzal ti požehnání."</verse>
        <verse osisID='Gen.27.36'>Ezau řekl: "Právem dostal jméno Jákob (to je Úskočný). Už dvakrát se mnou jednal úskočně. Připravil mě o mé prvorozenství a nyní i o požehnání." A otázal se: "Pro mne už požehnání nemáš?"</verse>
        <verse osisID='Gen.27.37'>Izák Ezauovi odpověděl: "Hle, ustanovil jsem, aby nad tebou panoval, a všechny jeho bratry jsem mu dal za služebníky. Zabezpečil jsem jej i obilím a moštem. Co bych mohl udělat pro tebe, můj synu?"</verse>
        <verse osisID='Gen.27.38'>Ezau otci odpověděl: "Což máš jen to jediné požehnání, otče? Požehnej mně, také mně, otče!" A Ezau zaúpěl a rozplakal se.</verse>
        <verse osisID='Gen.27.39'>Jeho otec Izák tedy odpověděl: "Tvé sídliště bude bez žírnosti země, bez rosy shůry, rosy nebeské.</verse>
        <verse osisID='Gen.27.40'>Bude tě živit meč, avšak svému bratru budeš sloužit. Jen když se budeš toulat bez domova, setřeseš jeho jho ze své šíje."</verse>
        <verse osisID='Gen.27.41'>I zanevřel Ezau na Jákoba pro požehnání, jímž mu jeho otec požehnal. A řekl sám k sobě: "Mému otci se blíží dny truchlení; zabiji svého bratra Jákoba."</verse>
        <verse osisID='Gen.27.42'>Když byla Rebece oznámena slova jejího staršího syna Ezaua, dala si zavolat svého mladšího syna Jákoba a řekla mu: "Tvůj bratr Ezau pomýšlí na pomstu. Chce tě zabít.</verse>
        <verse osisID='Gen.27.43'>Proto mě nyní poslechni, můj synu: Ihned uprchni k mému bratru Lábanovi do Cháranu.</verse>
        <verse osisID='Gen.27.44'>Zůstaneš u něho nějaký čas, dokud rozhořčení tvého bratra nepomine.</verse>
        <verse osisID='Gen.27.45'>Až se bratrův hněv od tebe odvrátí a on zapomene, cos mu udělal, pošlu pro tebe a vezmu tě odtamtud. Proč mám být zbavena vás obou v jednom dni?"</verse>
        <verse osisID='Gen.27.46'>Izákovi pak Rebeka řekla: "Zprotivilo se mi žít s dcerami chetejskými. Vezme-li si Jákob ženu z chetejských dcer, jako jsou tyhle dcery této země, k čemu mi život?"</verse>
      </chapter>
      <chapter osisID='Gen.28'>
        <verse osisID='Gen.28.1'>I povolal Izák Jákoba a požehnal mu. Přikázal mu: "Neber si ženu z dcer kenaanských.</verse>
        <verse osisID='Gen.28.2'>Odejdi do Rovin aramských do domu Betúela, otce své matky, a odtud si vezmi ženu z dcer jejího bratra Lábana.</verse>
        <verse osisID='Gen.28.3'>Kéž ti Bůh všemohoucí požehná, rozplodí tě a rozmnoží. Bude z tebe společenství lidských pokolení.</verse>
        <verse osisID='Gen.28.4'>Kéž ti dá požehnání Abrahamovo, tobě i tvému potomstvu, abys obdržel zemi, v níž jsi hostem a kterou Bůh dal Abrahamovi."</verse>
        <verse osisID='Gen.28.5'>Pak Izák Jákoba propustil a ten šel do Rovin aramských k Lábanovi, synu Aramejce Betúela, bratru Jákobovy a Ezauovy matky Rebeky.</verse>
        <verse osisID='Gen.28.6'>Ezau viděl, že Izák Jákobovi požehnal a poslal ho do Rovin aramských, aby si odtamtud vzal ženu; že mu při požehnání přikázal, aby si nebral ženu z dcer kenaanských;</verse>
        <verse osisID='Gen.28.7'>že Jákob otce i matku uposlechl a odešel do Rovin aramských.</verse>
        <verse osisID='Gen.28.8'>Viděl též, že kenaanské dcery jsou jeho otci Izákovi odporné.</verse>
        <verse osisID='Gen.28.9'>Šel tedy Ezau k Izmaelovi a přibral si ke svým ženám ještě Machalatu, dceru Abrahamova syna Izmaela, sestru Nebajótovu.</verse>
        <verse osisID='Gen.28.10'>Jákob vyšel z Beer-šeby a šel do Cháranu.</verse>
        <verse osisID='Gen.28.11'>Dorazil na jedno místo a přenocoval tam, neboť slunce již zapadlo. Vzal jeden z kamenů, které na tom místě byly, postavil jej v hlavách a na tom místě ulehl.</verse>
        <verse osisID='Gen.28.12'>Měl sen: Hle, na zemi stojí žebřík, jehož vrchol dosahuje k nebesům, a po něm vystupují a sestupují poslové Boží.</verse>
        <verse osisID='Gen.28.13'>Nad ním stojí Hospodin a praví: "Já jsem Hospodin, Bůh tvého otce Abrahama a Bůh Izákův. Zemi, na níž ležíš, dám tobě a tvému potomstvu.</verse>
        <verse osisID='Gen.28.14'>Tvého potomstva bude jako prachu země. Rozmůžeš se na západ i na východ, na sever i na jih. V tobě a v tvém potomstvu dojdou požehnání všechny čeledi země.</verse>
        <verse osisID='Gen.28.15'>Hle, já jsem s tebou. Budu tě střežit všude, kam půjdeš, a zase tě přivedu do této země. Nikdy tě neopustím, ale učiním, co jsem ti slíbil."</verse>
        <verse osisID='Gen.28.16'>Tu procitl Jákob ze spánku a zvolal: "Jistě je na tomto místě Hospodin, a já jsem to nevěděl!"</verse>
        <verse osisID='Gen.28.17'>Bál se a řekl: "Jakou bázeň vzbuzuje toto místo! Není to nic jiného než dům Boží, je to brána nebeská."</verse>
        <verse osisID='Gen.28.18'>Za časného jitra vzal Jákob kámen, který měl v hlavách, a postavil jej jako posvátný sloup; svrchu jej polil olejem.</verse>
        <verse osisID='Gen.28.19'>Tomu místu dal jméno Bét-el (to je Dům Boží). Původně se to město jmenovalo Lúz.</verse>
        <verse osisID='Gen.28.20'>Jákob se tu zavázal slibem: "Bude-li Bůh se mnou, bude-li mě střežit na cestě, na niž jsem se vydal, dá-li mi chléb k jídlu a šat k odívání</verse>
        <verse osisID='Gen.28.21'>a navrátím-li se v pokoji do domu svého otce, bude mi Hospodin Bohem.</verse>
        <verse osisID='Gen.28.22'>Tento kámen, který jsem postavil jako posvátný sloup, stane se domem Božím. A ze všeho, co mi dáš, odvedu ti poctivě desátky."</verse>
      </chapter>
      <chapter osisID='Gen.29'>
        <verse osisID='Gen.29.1'>Jákob vykročil lehkým krokem a přišel do země synů Východu.</verse>
        <verse osisID='Gen.29.2'>Pojednou spatřil v poli studni, u níž odpočívala tři stáda ovcí. Z té studně napájeli stáda. Na jejím otvoru byl veliký kámen.</verse>
        <verse osisID='Gen.29.3'>Když přihnali všechna stáda, odvalovali kámen z otvoru studně a napájeli ovce; potom zase kámen přivalili zpět na otvor studně.</verse>
        <verse osisID='Gen.29.4'>I řekl jim Jákob: "Bratří, odkud jste?" Odvětili: "Jsme z Cháranu."</verse>
        <verse osisID='Gen.29.5'>Otázal se jich: "Znáte Lábana, syna Náchorova?" Řekli: "Známe."</verse>
        <verse osisID='Gen.29.6'>Zeptal se jich: "Daří se mu dobře?" Odpověděli: "Dobře. Však tady přichází jeho dcera Ráchel s ovcemi."</verse>
        <verse osisID='Gen.29.7'>Tu řekl: "Ještě je jasný den, není čas shánět dobytek. Napojte ovce a jděte pást."</verse>
        <verse osisID='Gen.29.8'>Odpověděli: "Nemůžeme, dokud nebudou sehnána všechna stáda; pak odvalíme kámen z otvoru studně a napojíme ovce."</verse>
        <verse osisID='Gen.29.9'>Když ještě s nimi rozmlouval, přišla Ráchel s ovcemi svého otce; byla totiž pastýřka.</verse>
        <verse osisID='Gen.29.10'>Jakmile Jákob uviděl Ráchel, dceru Lábana, bratra své matky, a jeho ovce, přistoupil, odvalil kámen z otvoru studně a napojil ovce Lábana, bratra své matky.</verse>
        <verse osisID='Gen.29.11'>Jákob pak Ráchel políbil a hlasitě zaplakal.</verse>
        <verse osisID='Gen.29.12'>Oznámil jí, že je synovec jejího otce a syn Rebeky. Běžela to povědět svému otci.</verse>
        <verse osisID='Gen.29.13'>Jakmile Lában uslyšel zprávu o Jákobovi, synu své sestry, běžel mu vstříc, objal ho, políbil a uvedl do svého domu. A on vypravoval Lábanovi všechno, co se přihodilo.</verse>
        <verse osisID='Gen.29.14'>Lában mu řekl: "Ty jsi má krev a mé tělo!" Pobyl tedy u něho celý měsíc.</verse>
        <verse osisID='Gen.29.15'>Potom řekl Lában Jákobovi: "Což mi budeš sloužit zadarmo jen proto, že jsi můj příbuzný? Pověz mi, jaká má být tvá mzda."</verse>
        <verse osisID='Gen.29.16'>Lában měl dvě dcery. Starší se jmenovala Lea, mladší Ráchel.</verse>
        <verse osisID='Gen.29.17'>Lea měla mírné oči, Ráchel byla krásné postavy, krásného vzezření.</verse>
        <verse osisID='Gen.29.18'>Jákob si Ráchel zamiloval; proto řekl: "Budu ti sloužit sedm let za tvou mladší dceru Ráchel."</verse>
        <verse osisID='Gen.29.19'>Lában souhlasil: "Lépe, když ji dám tobě než někomu jinému; zůstaň u mne."</verse>
        <verse osisID='Gen.29.20'>Jákob tedy sloužil za Ráchel sedm let; bylo to pro něho jako několik dní, protože ji miloval.</verse>
        <verse osisID='Gen.29.21'>Potom řekl Jákob Lábanovi: "Dej mi mou ženu, má lhůta už uplynula. Toužím po ní."</verse>
        <verse osisID='Gen.29.22'>Lában shromáždil všechny muže toho místa a uspořádal hody.</verse>
        <verse osisID='Gen.29.23'>Večer vzal svou dceru Leu a uvedl ji k Jákobovi, a on k ní vešel.</verse>
        <verse osisID='Gen.29.24'>Za služebnici své dceři Leji dal Lában otrokyni Zilpu.</verse>
        <verse osisID='Gen.29.25'>Ráno Jákob viděl, že to je Lea. Vyčítal Lábanovi: "Cos mi to provedl? Což jsem u tebe nesloužil za Ráchel? Proč jsi mě oklamal?"</verse>
        <verse osisID='Gen.29.26'>Lában odvětil: "U nás není zvykem, aby se mladší vdávala dříve než prvorozená.</verse>
        <verse osisID='Gen.29.27'>Zůstaň u ní po celý svatební týden a dáme ti i tu mladší za službu, kterou si u mne odsloužíš v dalších sedmi letech."</verse>
        <verse osisID='Gen.29.28'>Jákob tak učinil a zůstal u ní po celý týden. Pak mu Lában dal za ženu svou dceru Ráchel.</verse>
        <verse osisID='Gen.29.29'>Za služebnici dal své dceři Ráchel otrokyni Bilhu.</verse>
        <verse osisID='Gen.29.30'>I vešel Jákob také k Ráchel a miloval ji více než Leu, a sloužil u něho ještě dalších sedm let.</verse>
        <verse osisID='Gen.29.31'>Když Hospodin viděl, že Lea není milována, otevřel její lůno. Ráchel však zůstala neplodná.</verse>
        <verse osisID='Gen.29.32'>Lea otěhotněla, porodila syna a pojmenovala ho Rúben (to je Hleďte-syn); řekla totiž: "Hospodin viděl mé pokoření; nyní mě už bude můj muž milovat."</verse>
        <verse osisID='Gen.29.33'>Otěhotněla znovu, porodila syna a řekla: "Hospodin uslyšel, že nejsem milována, a dal mi také tohoto." Pojmenovala ho tedy Šimeón (to je Vyslyš-Bůh)</verse>
        <verse osisID='Gen.29.34'>A znovu otěhotněla, porodila syna a řekla: "Tentokrát se už můj muž přidruží ke mně, poněvadž jsem mu porodila tři syny." Proto se jmenuje Lévi (to je Přidružitel).</verse>
        <verse osisID='Gen.29.35'>A znovu otěhotněla, porodila syna a řekla: "Zase mohu vzdávat chválu Hospodinu." Proto ho pojmenovala Juda (to je Ten, který vzdává chválu). A přestala rodit.</verse>
      </chapter>
      <chapter osisID='Gen.30'>
        <verse osisID='Gen.30.1'>Když Ráchel viděla, že Jákobovi nerodí, žárlila na svou sestru a naléhala na Jákoba: "Dej mi syny! Nedáš-li, umřu."</verse>
        <verse osisID='Gen.30.2'>Jákob vzplanul proti Ráchel hněvem a okřikl ji: "Což mohu za to, že Bůh odpírá plod tvému životu?"</verse>
        <verse osisID='Gen.30.3'>Odvětila: "Tu je má otrokyně Bilha; vejdi k ní! Porodí na má kolena, a tak i já budu mít z ní syny."</verse>
        <verse osisID='Gen.30.4'>Dala mu tedy svou služku Bilhu za ženu a Jákob k ní vešel.</verse>
        <verse osisID='Gen.30.5'>Bilha otěhotněla a porodila Jákobovi syna.</verse>
        <verse osisID='Gen.30.6'>Tu řekla Ráchel: "Bůh mě obhájil, také můj hlas uslyšel a dal mi syna." Proto ho pojmenovala Dan (to je obhájce).</verse>
        <verse osisID='Gen.30.7'>Ráchelina služka Bilha otěhotněla ještě jednou a porodila Jákobovi druhého syna.</verse>
        <verse osisID='Gen.30.8'>Ráchel opět řekla: "V úporném boji o Boží přízeň jsem zápasila se svou sestrou a obstála jsem." A pojmenovala ho Neftalí (to je Vybojovaný).</verse>
        <verse osisID='Gen.30.9'>Když Lea viděla, že přestala rodit, vzala svou služku Zilpu a dala ji Jákobovi za ženu.</verse>
        <verse osisID='Gen.30.10'>Také Lejina služka Zilpa porodila Jákobovi syna.</verse>
        <verse osisID='Gen.30.11'>Tu Lea řekla: "Jaké štěstí!" A dala mu jméno Gád (to je Štěstí).</verse>
        <verse osisID='Gen.30.12'>Pak Lejina služka Zilpa porodila Jákobovi druhého syna.</verse>
        <verse osisID='Gen.30.13'>Lea opět řekla: "Jaké blaho pro mne; všechny dcery mě budou blahoslavit." A dala mu jméno Ašer (to je Blahoslav).</verse>
        <verse osisID='Gen.30.14'>Ve dnech, kdy se žala pšenice, vyšel Rúben a nalezl na poli jablíčka lásky a přinesl je své matce Leji. Ráchel však na Leu naléhala: "Dej mi prosím několik těch jablíček lásky od svého syna!"</verse>
        <verse osisID='Gen.30.15'>Ale ona ji odbyla: "Copak je to málo, žes mi vzala muže? Chceš mi vzít i jablíčka lásky od mého syna?" Ráchel řekla: "Tak ať za ta jablíčka lásky od tvého syna spí tuto noc s tebou."</verse>
        <verse osisID='Gen.30.16'>Když Jákob přicházel navečer z pole, vyšla mu Lea vstříc a řekla: "Musíš vejít ke mně, najala jsem tě za mzdu, za jablíčka lásky od svého syna." I spal té noci s ní.</verse>
        <verse osisID='Gen.30.17'>A Bůh Leu vyslyšel; otěhotněla a porodila Jákobovi pátého syna.</verse>
        <verse osisID='Gen.30.18'>Lea řekla: "Bůh mi dal mzdu za to, že jsem svému muži dala svou služku." A pojmenovala ho Isachar (to je Za-mzdu-najatý).</verse>
        <verse osisID='Gen.30.19'>Lea otěhotněla ještě jednou a porodila Jákobovi šestého syna.</verse>
        <verse osisID='Gen.30.20'>Lea opět řekla: "Jak pěkným darem obdaroval Bůh právě mne! Tentokrát už bude můj muž zůstávat se mnou. Porodila jsem mu šest synů!" A dala mu jméno Zabulón (to je Zůstávající).</verse>
        <verse osisID='Gen.30.21'>Potom porodila dceru a dala jí jméno Dína.</verse>
        <verse osisID='Gen.30.22'>I rozpomenul se Bůh na Ráchel, vyslyšel ji a otevřel její lůno.</verse>
        <verse osisID='Gen.30.23'>Otěhotněla, porodila syna a řekla: "Bůh odňal mé pohanění."</verse>
        <verse osisID='Gen.30.24'>Dala mu jméno Josef (to je Přidej-Bůh) Přidej-Bůh) a dodala: "Kéž mi Hospodin přidá ještě dalšího syna."</verse>
        <verse osisID='Gen.30.25'>Když Ráchel porodila Josefa, řekl Jákob Lábanovi: "Propusť mě, abych mohl odejít do svého domova a do své země.</verse>
        <verse osisID='Gen.30.26'>Vydej mi mé ženy a děti, za něž jsem ti sloužil, a já půjdu. Sám přece víš, jakou službu jsem ti prokázal."</verse>
        <verse osisID='Gen.30.27'>Lában mu odvětil: "Kéž bych získal tvoji přízeň! Zjistil jsem, že mi Hospodin kvůli tobě žehná."</verse>
        <verse osisID='Gen.30.28'>Dále řekl: "Urči si přesně mzdu a dám ti ji."</verse>
        <verse osisID='Gen.30.29'>Jákob mu odpověděl: "Sám přece víš, jak jsem ti sloužil a jak prospívalo tvé stádo, když jsem byl při něm.</verse>
        <verse osisID='Gen.30.30'>Vždyť to byla hrstka, kterou jsi měl, než jsem přišel, a rozmnožila se nesmírně. Hospodin ti žehnal na každém mém kroku. Ale kdy budu konečně pracovat také pro svou rodinu?"</verse>
        <verse osisID='Gen.30.31'>Lában se otázal: "Co ti mám dát?" Jákob odvětil: "Nemusíš mi dávat vůbec nic. Budu dále pást a střežit tvé ovce a kozy, když pro mne uděláš tuto věc:</verse>
        <verse osisID='Gen.30.32'>Projdu dnes všechny tvé ovce a kozy a vyřadím z nich každé skvrnité a strakaté mládě, všechna načernalá jehňata a strakatá a skvrnitá kůzlata; to bude má mzda.</verse>
        <verse osisID='Gen.30.33'>Od zítřka se bude má poctivost osvědčovat takto: Když přijdeš přehlížet mou mzdu, všechno, co nebude mezi mými kůzlaty skvrnité a strakaté a mezi jehňaty načernalé, pokládej za kradené."</verse>
        <verse osisID='Gen.30.34'>Lában řekl: "Nuže, ať se stane podle tvého slova."</verse>
        <verse osisID='Gen.30.35'>A téhož dne sám vyřadil pruhované a strakaté kozly a všechny skvrnité a strakaté kozy, všechno, na čem bylo něco bílého, a všechna načernalá jehňata, a svěřil je svým synům.</verse>
        <verse osisID='Gen.30.36'>Stanovil také vzdálenost tří dnů cesty mezi sebou a Jákobem. A Jákob pásl ostatní Lábanovy ovce a kozy.</verse>
        <verse osisID='Gen.30.37'>Jákob si nabral čerstvé pruty topolové, mandloňové a platanové a sloupal z nich na některých místech pruhy kůry až do běla.</verse>
        <verse osisID='Gen.30.38'>Pruty, z nichž sloupal kůru, nakladl do napájecích žlabů, k nimž ovce a kozy přicházely pít, přímo před ně. I běhaly se, když přicházely pít.</verse>
        <verse osisID='Gen.30.39'>Ovce a kozy se běhaly při pohledu na pruty a vrhaly pruhovaná, skvrnitá a strakatá mláďata.</verse>
        <verse osisID='Gen.30.40'>Jákob jehňata odděloval; avšak ovce a kozy z bravu Lábanova obracel k pruhovaným a všem načernalým. Tak si pořídil vlastní stáda, ale ta nestavěl proti ovcím a kozám Lábanovým.</verse>
        <verse osisID='Gen.30.41'>Pokaždé, když se z ovcí a koz běhaly ty nejstatnější kusy, kladl před ně Jákob do žlabů pruty, aby se běhaly před pruty.</verse>
        <verse osisID='Gen.30.42'>Když však byly ovce a kozy neduživé, pruty nekladl. Neduživé tedy patřily Lábanovi a statné Jákobovi.</verse>
        <verse osisID='Gen.30.43'>Tak se ten muž převelice vzmohl a měl mnoho ovcí a koz, i služky a služebníky, i velbloudy a osly.</verse>
      </chapter>
      <chapter osisID='Gen.31'>
        <verse osisID='Gen.31.1'>Jákob se doslechl, jaké řeči vedou Lábanovi synové: "Jákob pobral všechno, co patřilo našemu otci, a z toho, co měl otec, získal takové postavení."</verse>
        <verse osisID='Gen.31.2'>Viděl i na Lábanovi, že se už k němu nemá jako dřív.</verse>
        <verse osisID='Gen.31.3'>Tu řekl Hospodin Jákobovi: "Navrať se do země svých otců a do svého rodiště; já budu s tebou."</verse>
        <verse osisID='Gen.31.4'>Jákob si proto dal zavolat Ráchel a Leu na pole k svému stádu</verse>
        <verse osisID='Gen.31.5'>a řekl jim: "Vidím na vašem otci, že se ke mně nemá jako dřív. Ale Bůh mého otce je se mnou.</verse>
        <verse osisID='Gen.31.6'>Vy samy víte, že jsem vašemu otci sloužil ze všech sil.</verse>
        <verse osisID='Gen.31.7'>Ale váš otec mě obelstil, desetkrát změnil mou mzdu. Bůh mu však nedovolil, aby mi provedl něco zlého.</verse>
        <verse osisID='Gen.31.8'>Když říkal: »Tvou mzdou bude vše skvrnité«, všechny ovce a kozy vrhaly mláďata skvrnitá. A když říkal: »Tvou mzdou bude vše pruhované«, všechny ovce a kozy vrhaly mláďata pruhovaná.</verse>
        <verse osisID='Gen.31.9'>Tak odňal Bůh stáda vašemu otci a dal je mně.</verse>
        <verse osisID='Gen.31.10'>V době, kdy se ovce a kozy běhaly, rozhlédl jsem se a ve snu jsem náhle spatřil, že samci, skákající na ovce a kozy, byli pruhovaní, skvrnití a stříkaní.</verse>
        <verse osisID='Gen.31.11'>Ve snu mi tehdy Boží posel řekl: »Jákobe!« Odvětil jsem: »Tu jsem.«</verse>
        <verse osisID='Gen.31.12'>I řekl mi: »Rozhlédni se a viz: Všichni samci, skákající na ovce a kozy, jsou pruhovaní, skvrnití a stříkaní. Viděl jsem totiž všechno, co ti Lában dělá.</verse>
        <verse osisID='Gen.31.13'>Já jsem Bůh z Bét-elu, kde jsi olejem pomazal posvátný sloup a kde ses mi zavázal slibem. Vyjdi teď hned z této země a navrať se do své rodné země.«"</verse>
        <verse osisID='Gen.31.14'>Ráchel i Lea mu odpověděly: "Máme vůbec ještě v domě svého otce dědičný podíl?</verse>
        <verse osisID='Gen.31.15'>Cožpak pro něho nejsme jako cizí? Vždyť nás prodal a stříbro shrábl.</verse>
        <verse osisID='Gen.31.16'>Celé bohatství, které Bůh odňal našemu otci, patří nám a našim synům. Jen udělej všechno, co ti Bůh řekl."</verse>
        <verse osisID='Gen.31.17'>Jákob tedy vstal, posadil své syny i ženy na velbloudy,</verse>
        <verse osisID='Gen.31.18'>sehnal také všechna svá stáda, vzal všechno nabyté jmění, vlastní stáda získaná v Rovinách aramských, a ubíral se ke svému otci Izákovi do země kenaanské.</verse>
        <verse osisID='Gen.31.19'>Když Lában odešel ke stříži svého bravu, ukradla Ráchel otcovy domácí bůžky.</verse>
        <verse osisID='Gen.31.20'>A Jákob Aramejce Lábana přelstil, takže nevyšlo najevo, že chce uprchnout.</verse>
        <verse osisID='Gen.31.21'>Uprchl se vším, co měl. Přebrodil řeku Eufrat a dal se směrem k pohoří Gileádu.</verse>
        <verse osisID='Gen.31.22'>Třetího dne bylo Lábanovi oznámeno, že Jákob uprchl.</verse>
        <verse osisID='Gen.31.23'>Tu vzal s sebou své bratry a pronásledoval ho po sedm dní, až ho dohonil na pohoří Gileádu.</verse>
        <verse osisID='Gen.31.24'>K Aramejci Lábanovi však přišel v noci ve snu Bůh a řekl mu: "Měj se na pozoru! Mluv s Jákobem jen v dobrém, ne ve zlém!"</verse>
        <verse osisID='Gen.31.25'>Lában dostihl Jákoba, který si na té hoře postavil stan. Sám se svými bratry si rovněž postavil stan na pohoří Gileádu.</verse>
        <verse osisID='Gen.31.26'>A Lában Jákobovi vyčítal: "Cos to udělal? Přelstils mě. Mé dcery jsi odvedl jako válečné zajatce.</verse>
        <verse osisID='Gen.31.27'>Proč jsi ode mne uprchl tajně jako zloděj a nic jsi mi neoznámil? Byl bych tě radostně vyprovodil s písničkami, s bubínkem a citarou.</verse>
        <verse osisID='Gen.31.28'>Nedopřáls mi ani políbit mé vnuky a dcery; jednal jsi věru jako pomatenec.</verse>
        <verse osisID='Gen.31.29'>Bylo v mé moci naložit s vámi zle. Ale Bůh vašeho otce mi na dnešek řekl: »Měj se na pozoru, mluv s Jákobem jen v dobrém, ne ve zlém.«</verse>
        <verse osisID='Gen.31.30'>Když už jsi tedy odešel, protože se ti tolik stýskalo po otcovském domě, proč jsi ukradl mé bohy?"</verse>
        <verse osisID='Gen.31.31'>Na to Jákob Lábanovi odpověděl: "Bál jsem se a říkal jsem si, že bys mě mohl o své dcery připravit.</verse>
        <verse osisID='Gen.31.32'>Ale u koho najdeš své bohy, ten nezůstane naživu! Před našimi bratry si prohlédni všechno, co mám, a vezmi si své." Jákob totiž nevěděl, že je Ráchel ukradla.</verse>
        <verse osisID='Gen.31.33'>Lában vešel do stanu Jákobova a do stanu Lejina i do stanu obou služek, ale nic nenašel. Vyšel tedy ze stanu Lejina a vešel do stanu Ráchelina.</verse>
        <verse osisID='Gen.31.34'>Ráchel však bůžky vzala, vložila je do torby na velbloudím sedle a sedla si na ně. Lában zpřeházel celý stan, ale nic nenašel.</verse>
        <verse osisID='Gen.31.35'>Ráchel otci řekla: "Nechť se můj pán nehněvá, že před ním nemohu povstat; stalo se mi, co se stává ženám." Lában slídil, ale bůžky nenašel.</verse>
        <verse osisID='Gen.31.36'>Tu se Jákob rozhněval a začal se s Lábanem přít. Vyčítal mu: "Jaký je můj přestupek? Jaký je můj hřích, že ses za mnou tak hnal?</verse>
        <verse osisID='Gen.31.37'>Když jsi zpřeházel všechny mé věci, co jsi našel z věcí svého domu? Polož to před mé i své bratry, ať mezi námi dvěma rozhodnou!</verse>
        <verse osisID='Gen.31.38'>Byl jsem u tebe celých dvacet let. Tvé ovce a kozy nezmetaly. Berany z tvého bravu jsem nejídal.</verse>
        <verse osisID='Gen.31.39'>Co bylo rozsápáno zvěří, jsem ti nevykazoval, nahrazoval jsem to ze svého; vymáhals to na mně, byl jsem okrádán ve dne i v noci.</verse>
        <verse osisID='Gen.31.40'>Ve dne mě sužovalo vedro a v noci chlad. Spánek prchal od mých očí.</verse>
        <verse osisID='Gen.31.41'>Celých dvacet let jsem ti v tvém domě sloužil: čtrnáct let za tvé dvě dcery a šest let za tvůj brav. Mou mzdu jsi změnil desetkrát.</verse>
        <verse osisID='Gen.31.42'>Kdyby se mnou nebyl Bůh mého otce, Bůh Abrahamův a Strach Izákův, propustil bys mě teď s prázdnou. Bůh viděl mou trýzeň a námahu mých rukou a na dnešek sám rozsoudil."</verse>
        <verse osisID='Gen.31.43'>Lában na to Jákobovi odpověděl: "Toto jsou mé dcery a toto jsou moji synové. I brav je můj, ano, všechno, co vidíš, patří mně. Co však za těchto okolností mohu dnes udělat pro své dcery, pro ně a pro syny, které porodily?</verse>
        <verse osisID='Gen.31.44'>Nuže, uzavřeme teď spolu smlouvu, a Bůh ať je svědkem mezi mnou a tebou!"</verse>
        <verse osisID='Gen.31.45'>Jákob vzal tedy kámen a vztyčil jej jako posvátný sloup.</verse>
        <verse osisID='Gen.31.46'>Svým bratřím řekl: "Nasbírejte kameny." Vzali kameny, udělali val a na tom valu pojedli.</verse>
        <verse osisID='Gen.31.47'>Lában jej nazval Jegar-sahaduta (to je Násep svědectví) a Jákob jej nazval Gal-ed (to je Val-svědek).</verse>
        <verse osisID='Gen.31.48'>A Lában řekl: "Tento val je ode dneška svědkem mezi mnou a tebou." - Proto se jmenuje Gal-ed</verse>
        <verse osisID='Gen.31.49'>nebo Mispa (to je Hlídka), neboť Jákob řekl: "Hospodin ať je na hlídce mezi mnou a tebou, že už spolu nebudeme nic mít." -</verse>
        <verse osisID='Gen.31.50'>Na to Lában: "Pokoříš-li mé dcery a vezmeš-li si jiné ženy mimo ně, hleď, ne někdo z lidí, ale Bůh je svědkem mezi mnou a tebou!"</verse>
        <verse osisID='Gen.31.51'>Lában dále Jákobovi řekl: "Hle, tu je val a tu je posvátný sloup, který jsem vztyčil mezi sebou a tebou.</verse>
        <verse osisID='Gen.31.52'>Svědkem je tento val, svědkem je i posvátný sloup, že já nepřekročím tento val proti tobě a ty nepřekročíš tento val a tento sloup proti mně se zlým úmyslem.</verse>
        <verse osisID='Gen.31.53'>Ať mezi námi soudí Bůh Abrahamův a bůh Náchorův, bůh jejich otce!" A Jákob se zapřisáhl při Strachu svého otce Izáka.</verse>
        <verse osisID='Gen.31.54'>Pak Jákob připravil na té hoře obětní hod. Povolal své bratry, aby pojedli chléb. Jedli tedy chléb a přenocovali na té hoře.</verse>
      </chapter>
      <chapter osisID='Gen.32'>
        <verse osisID='Gen.32.1'>Za časného jitra políbil Lában své vnuky a dcery, požehnal jim a vracel se opět ke svému domovu.</verse>
        <verse osisID='Gen.32.2'>Jákob šel svou cestou. Tu se s ním srazili Boží poslové.</verse>
        <verse osisID='Gen.32.3'>Jakmile je Jákob spatřil, zvolal: "To je tábor Boží", a to místo pojmenoval Machanajim (to je Tábořiště).</verse>
        <verse osisID='Gen.32.4'>Pak Jákob vyslal napřed posly ke svému bratru Ezauovi do země Seíru, na pole Edómské,</verse>
        <verse osisID='Gen.32.5'>a přikázal jim: "Vyřiďte mému pánu Ezauovi toto: Tvůj otrok Jákob vzkazuje: Až dosud jsem prodléval jako host u Lábana.</verse>
        <verse osisID='Gen.32.6'>Mám voly a osly, ovce, služebníky a služky. Posílám o tom zprávu tobě, svému pánu, abych získal tvoji přízeň."</verse>
        <verse osisID='Gen.32.7'>Poslové se vrátili k Jákobovi a řekli: "Přišli jsme k tvému bratru Ezauovi, ale on ti už jde vstříc a je s ním čtyři sta mužů."</verse>
        <verse osisID='Gen.32.8'>Tu padla na Jákoba veliká bázeň a tíseň. Rozdělil proto lid, který byl s ním, i brav a skot a velbloudy do dvou táborů,</verse>
        <verse osisID='Gen.32.9'>neboť si řekl: "Přijde-li Ezau k prvnímu táboru a pobije jej, může ještě zbylý tábor vyváznout."</verse>
        <verse osisID='Gen.32.10'>Dále Jákob řekl: "Bože mého otce Abrahama a Bože mého otce Izáka, Hospodine, tys mi pravil: »Navrať se do své země a do svého rodiště a já se postarám, aby se ti dobře vedlo.«</verse>
        <verse osisID='Gen.32.11'>Nejsem hoden veškerého tvého milosrdenství a vší tvé věrnosti, které jsi svému služebníku prokázal. Tento Jordán jsem překročil s holí, a teď mám dva tábory.</verse>
        <verse osisID='Gen.32.12'>Vytrhni mě prosím z ruky mého bratra, z ruky Ezauovy, neboť se ho bojím, aby nepřišel a nezabil mě, matku nad dětmi.</verse>
        <verse osisID='Gen.32.13'>Ty jsi přece řekl: »Určitě se postarám o tvé dobro a tvé potomstvo rozmnožím jako mořský písek, jejž nelze pro množství sečíst.«"</verse>
        <verse osisID='Gen.32.14'>A přenocoval tam té noci. Pak vzal z toho, co vyzískal, dar na usmířenou pro svého bratra Ezaua:</verse>
        <verse osisID='Gen.32.15'>dvě stě koz a dvacet kozlů, dvě stě bahnic a dvacet beranů,</verse>
        <verse osisID='Gen.32.16'>třicet velbloudic se sajícími mláďaty, čtyřicet krav a deset býků, dvacet oslic a deset oslů.</verse>
        <verse osisID='Gen.32.17'>To vše předal svým služebníkům, každé stádečko zvlášť, a řekl jim: "Jděte napřed a ponechte mezi jednotlivými stádečky odstup."</verse>
        <verse osisID='Gen.32.18'>A prvnímu přikázal: "Až se s tebou setká můj bratr Ezau a zeptá se tě čí jsi a kam jdeš a čí je to, co ženeš před sebou,</verse>
        <verse osisID='Gen.32.19'>odvětíš: »Je to dar od tvého otroka Jákoba, poslaný jeho pánu Ezauovi; on sám je za námi.«"</verse>
        <verse osisID='Gen.32.20'>Tak přikázal i druhému a třetímu a všem, kteří šli za stádečky. Řekl: "V tomto smyslu mluvte s Ezauem, až na něj narazíte.</verse>
        <verse osisID='Gen.32.21'>A dodejte: »Také tvůj otrok Jákob je za námi, neboť řekl: Darem, který jde přede mnou, chci ho usmířit a teprve potom spatřit jeho tvář. Snad mě přijme milostivě.«"</verse>
        <verse osisID='Gen.32.22'>Šli tedy napřed s darem, zatímco on přenocoval oné noci v táboře.</verse>
        <verse osisID='Gen.32.23'>A té noci vstal, vzal obě své ženy i obě své služky a jedenáct svých synů a přebrodil se přes Jabok.</verse>
        <verse osisID='Gen.32.24'>Vzal je a převedl je přes potok se vším, co měl.</verse>
        <verse osisID='Gen.32.25'>Pak zůstal Jákob sám a tu s ním kdosi zápolil, dokud nevzešla jitřenka.</verse>
        <verse osisID='Gen.32.26'>Když viděl, že Jákoba nepřemůže, poranil mu při zápolení kyčelní kloub, takže se mu vykloubil.</verse>
        <verse osisID='Gen.32.27'>Neznámý řekl: "Pusť mě, vzešla jitřenka." Jákob však odvětil: "Nepustím tě, dokud mi nepožehnáš."</verse>
        <verse osisID='Gen.32.28'>Otázal se: "Jak se jmenuješ?" Odpověděl: "Jákob."</verse>
        <verse osisID='Gen.32.29'>Tu řekl: "Nebudou tě už jmenovat Jákob (to je Úskočný), nýbrž Izrael (to je Zápasí Bůh), neboť jsi jako kníže zápasil s Bohem i s lidmi a obstáls."</verse>
        <verse osisID='Gen.32.30'>A Jákob ho žádal: "Pověz mi přece své jméno!" Ale on odvětil: "Proč se ptáš na mé jméno?" A požehnal mu tam.</verse>
        <verse osisID='Gen.32.31'>I pojmenoval Jákob to místo Peníel (to je Tvář Boží), neboť řekl: "Viděl jsem Boha tváří v tvář a byl mi zachován život."</verse>
        <verse osisID='Gen.32.32'>Slunce mu vzešlo, když minul Penúel, ale v kyčli byl chromý. [ (Genesis 32:33) Synové Izraelovi nejedí až podnes šlachu při kyčelním kloubu, protože Bůh poranil Jákobovi šlachu kyčelního kloubu. ]</verse>
      </chapter>
      <chapter osisID='Gen.33'>
        <verse osisID='Gen.33.1'>Potom se Jákob rozhlédl a vidí, že přichází Ezau a s ním čtyři sta mužů. I rozdělil zvlášť děti Lejiny a Rácheliny a obou otrokyň.</verse>
        <verse osisID='Gen.33.2'>Dopředu postavil otrokyně a jejich děti, za ně Leu s jejími dětmi a Ráchel s Josefem dozadu.</verse>
        <verse osisID='Gen.33.3'>Sám se ubíral před nimi a sedmkrát se poklonil až k zemi, než k svému bratrovi přistoupil.</verse>
        <verse osisID='Gen.33.4'>Ezau se k němu rozběhl a objal ho, padl mu kolem krku a políbil ho; oba zaplakali.</verse>
        <verse osisID='Gen.33.5'>Pak se Ezau rozhlédl a spatřil ženy a děti. Tázal se: "Koho to máš s sebou?" Jákob odvětil: "To jsou děti, jimiž Bůh milostivě obdaroval tvého otroka."</verse>
        <verse osisID='Gen.33.6'>Mezitím přistoupily otrokyně se svými dětmi a poklonily se.</verse>
        <verse osisID='Gen.33.7'>Pak přistoupila i Lea a její děti a poklonily se. Naposled přistoupil Josef a Ráchel a poklonili se.</verse>
        <verse osisID='Gen.33.8'>Ezau se otázal: "K čemu je celý ten tábor, s kterým jsem se setkal?" Odvětil: "Abych získal přízeň svého pána."</verse>
        <verse osisID='Gen.33.9'>Ezau řekl: "Mám dost, bratře. Ponech si, co máš."</verse>
        <verse osisID='Gen.33.10'>Ale Jákob naléhal: "Jestliže jsem získal tvoji přízeň, přijmi prosím ode mne ten dar, vždyť smím vidět tvou tvář, a to je jako bych viděl tvář Boží. Tak přívětivě jsi mě přijal!</verse>
        <verse osisID='Gen.33.11'>Přijmi prosím z mého požehnání, co jsem ti přinesl, neboť Bůh se nade mnou smiloval a mám všeho dost." Tak ho nutil, až Ezau přijal.</verse>
        <verse osisID='Gen.33.12'>A navrhl: "Vydejme se na cestu, půjdu s tebou."</verse>
        <verse osisID='Gen.33.13'>Ale on mu odvětil: "Můj pán ví, že děti jsou útlé a že mám s sebou březí ovce a krávy. Budou-li hnány po celý den, všechny ovce uhynou.</verse>
        <verse osisID='Gen.33.14'>Nechť se prosím můj pán ubírá před svým otrokem a já potáhnu pomalu, jak může jít stádo, které je přede mnou, a jak mohou děti; pak přijdu k svému pánu do Seíru."</verse>
        <verse osisID='Gen.33.15'>Ezau na to řekl: "Dovol, abych ti tu ponechal několik svých lidí." On však odvětil: "K čemu to? Jen když jsem získal přízeň svého pána."</verse>
        <verse osisID='Gen.33.16'>A tak se Ezau toho dne vrátil svou cestou do Seíru,</verse>
        <verse osisID='Gen.33.17'>kdežto Jákob vytáhl do Sukótu a vystavěl dům a pro svůj dobytek udělal přístřešky. Proto pojmenoval to místo Sukót (to je Přístřešky).</verse>
        <verse osisID='Gen.33.18'>Potom přišel Jákob cestou z Rovin aramských pokojně k městu Šekemu, které je v zemi kenaanské. Utábořil se před městem</verse>
        <verse osisID='Gen.33.19'>a od synů Chamóra, otce Šekemova, koupil za sto kesít díl pole, na němž si postavil stan.</verse>
        <verse osisID='Gen.33.20'>I zřídil tam oltář a nazval jej Él je Bůh Izraelův.</verse>
      </chapter>
      <chapter osisID='Gen.34'>
        <verse osisID='Gen.34.1'>Dína, kterou Jákobovi porodila Lea, si vyšla, aby se podívala na dcery té země.</verse>
        <verse osisID='Gen.34.2'>Uviděl ji Šekem, syn Chivejce Chamóra, knížete země, vzal ji a ležel s ní, a tak ji ponížil.</verse>
        <verse osisID='Gen.34.3'>Přilnul však k Díně, dceři Jákobově, celou duší, zamiloval si tu dívku a vemlouval se do jejího srdce.</verse>
        <verse osisID='Gen.34.4'>Svému otci Chamórovi pak Šekem řekl: "Vezmi mně to děvčátko za ženu."</verse>
        <verse osisID='Gen.34.5'>Když Jákob uslyšel, že Šekem jeho dceru Dínu poskvrnil, byli jeho synové na poli s dobytkem. Jákob mlčel, dokud nepřišli.</verse>
        <verse osisID='Gen.34.6'>Šekemův otec Chamór pak vyšel k Jákobovi, aby s ním promluvil.</verse>
        <verse osisID='Gen.34.7'>Jákobovi synové přišli z pole, jakmile o tom uslyšeli. Bolestně to ty muže ranilo a velmi se rozlítili. Vždyť spáchal v Izraeli hanebnost, ležel s dcerou Jákobovou, a to je nepřípustné.</verse>
        <verse osisID='Gen.34.8'>Chamór s nimi mluvil takto: "Můj syn Šekem lpí na vaší dceři celou duší. Dejte mu ji prosím za ženu.</verse>
        <verse osisID='Gen.34.9'>Spřízněte se s námi, dávejte své dcery nám a berte si dcery naše.</verse>
        <verse osisID='Gen.34.10'>Můžete sídlit s námi, je před vámi celá země. Usaďte se, volně v ní obchodujte a mějte ji jako vlastní."</verse>
        <verse osisID='Gen.34.11'>Také Šekem jejímu otci a jejím bratrům řekl: "Kéž bych získal vaši přízeň. Dám vám, oč mě požádáte.</verse>
        <verse osisID='Gen.34.12'>Určete mi jakkoli veliké věno i dar. Dám vám, oč mě požádáte, jen mi tu dívku dejte za ženu!"</verse>
        <verse osisID='Gen.34.13'>Avšak Jákobovi synové odpověděli Šekemovi a jeho otci Chamórovi lstivě. Jednali tak proto, že jejich sestru Dínu poskvrnil.</verse>
        <verse osisID='Gen.34.14'>Řekli jim: "To my nemůžeme udělat, abychom dali svou sestru muži neobřezanému, byla by to pro nás potupa.</verse>
        <verse osisID='Gen.34.15'>Svolíme jen tehdy, budete-li jako my: dá-li se u vás každý mužského pohlaví obřezat.</verse>
        <verse osisID='Gen.34.16'>Pak vám budeme dávat své dcery a budeme si brát dcery vaše, usídlíme se u vás a staneme se jedním lidem.</verse>
        <verse osisID='Gen.34.17'>Jestliže nás neuposlechnete a nedáte se obřezat, vezmeme svou dceru a odejdeme."</verse>
        <verse osisID='Gen.34.18'>Chamórovi i jeho synu Šekemovi se jejich slova líbila.</verse>
        <verse osisID='Gen.34.19'>Mládenec nemeškal a vykonal to, neboť si Jákobovu dceru oblíbil. V otcově domě byl ze všech nejváženější.</verse>
        <verse osisID='Gen.34.20'>Chamór a jeho syn Šekem přišli k bráně svého města a promluvili k mužům svého města:</verse>
        <verse osisID='Gen.34.21'>"Tito muži se k nám chovají pokojně. Ať se tedy usídlí v zemi a volně v ní obchodují. Ať je pro ně tato země na všechny strany otevřená. My si budeme brát za ženy jejich dcery a budeme jim dávat dcery své.</verse>
        <verse osisID='Gen.34.22'>Avšak aby s námi bydlili jako jeden lid, svolí ti muži jen tehdy, dá-li se u nás každý mužského pohlaví obřezat, jako jsou obřezáni oni.</verse>
        <verse osisID='Gen.34.23'>Nebudou tak jejich stáda a majetek i všechen jejich dobytek patřit nám? Buďme jen svolni a oni se u nás usídlí."</verse>
        <verse osisID='Gen.34.24'>Poslechli tedy Chamóra a jeho syna Šekema všichni, kdo měli právo vycházet k bráně jeho města; dal se obřezat každý mužského pohlaví, kdo vycházel k bráně jeho města.</verse>
        <verse osisID='Gen.34.25'>Ale třetího dne, když byli v bolestech, vtrhli bezpečně do města s mečem v ruce dva Jákobovi synové, Šimeón a Lévi, bratři Díny, a všechny mužského pohlaví povraždili.</verse>
        <verse osisID='Gen.34.26'>Zavraždili mečem také Chamóra a jeho syna Šekema, vzali z Šekemova domu Dínu a odešli.</verse>
        <verse osisID='Gen.34.27'>Na pobité potom přišli Jákobovi synové a za poskvrnění své sestry město vyloupili.</verse>
        <verse osisID='Gen.34.28'>Pobrali jejich brav a skot i jejich osly a co bylo v městě i na poli.</verse>
        <verse osisID='Gen.34.29'>Zajali všechny jejich děti a jejich ženy a uloupili všechno jejich jmění, vše, co bylo v domě.</verse>
        <verse osisID='Gen.34.30'>I řekl Jákob Šimeónovi a Lévimu: "Přivedete mě do zkázy, způsobili jste, že vzbuzuji nelibost u obyvatel země, u Kenaanců a Perizejců. Mám málo lidí. Seberou-li se proti mně, pobijí mě a budu vyhuben já i můj dům."</verse>
        <verse osisID='Gen.34.31'>Odvětili: "Což směl s naší sestrou zacházet jako s děvkou?"</verse>
      </chapter>
      <chapter osisID='Gen.35'>
        <verse osisID='Gen.35.1'>I řekl Bůh Jákobovi: "Vstaň a vystup do Bét-elu, usaď se tam a udělej tam oltář Bohu, který se ti ukázal, když jsi prchal před svým bratrem Ezauem."</verse>
        <verse osisID='Gen.35.2'>Jákob tedy řekl svému domu i všem, kteří byli s ním: "Zbavte se cizích bohů, které máte mezi sebou! Očisťte se, převlékněte si šat,</verse>
        <verse osisID='Gen.35.3'>budeme putovat do Bét-elu. Chci tam udělat oltář Bohu, který mi odpověděl v den mého soužení a byl se mnou na cestě, kterou jsem šel."</verse>
        <verse osisID='Gen.35.4'>Odevzdali tedy Jákobovi všechny cizí bůžky, které u sebe měli, i všechny náušnice a Jákob je zakopal pod posvátným stromem u Šekemu.</verse>
        <verse osisID='Gen.35.5'>Potom táhli dál. Na okolní města padl děs Boží; proto Jákobovy syny nepronásledovali.</verse>
        <verse osisID='Gen.35.6'>Tak přišel Jákob i všechen lid, který byl s ním, do Lúzu, to je do Bét-elu v zemi kenaanské.</verse>
        <verse osisID='Gen.35.7'>Tam vybudoval oltář a vzýval na tom místě Boha Bét-elu, neboť se mu tam zjevil sám Bůh, když prchal před svým bratrem.</verse>
        <verse osisID='Gen.35.8'>Zde zemřela Rebečina chůva Debora a byla pochována dole u Bét-elu pod posvátným dubem, který pojmenoval Posvátný dub pláče.</verse>
        <verse osisID='Gen.35.9'>I ukázal se Bůh znovu Jákobovi, když přišel z Rovin aramských, a požehnal mu</verse>
        <verse osisID='Gen.35.10'>slovy: "Tvé jméno bylo Jákob; už nebudeš zván Jákob, tvé jméno bude Izrael." A dal mu jméno Izrael.</verse>
        <verse osisID='Gen.35.11'>Dále mu Bůh řekl: "Já jsem Bůh všemohoucí. Ploď a množ se; vzejde z tebe národ a společenství pronárodů, i králové vzejdou z tvých beder.</verse>
        <verse osisID='Gen.35.12'>Zemi, kterou jsem dal Abrahamovi a Izákovi, tu dám tobě; tvému potomstvu dám tuto zemi."</verse>
        <verse osisID='Gen.35.13'>Potom Bůh vystoupil od něho z toho místa, kde s ním mluvil.</verse>
        <verse osisID='Gen.35.14'>A Jákob na tom místě, kde s ním mluvil, postavil posvátný sloup, sloup kamenný, a vykonal na něm úlitbu: polil jej svrchu olejem.</verse>
        <verse osisID='Gen.35.15'>Místu, kde s ním mluvil Bůh, dal Jákob jméno Bét-el.</verse>
        <verse osisID='Gen.35.16'>Potom z Bét-elu odtáhli. A když už byli nedaleko Efraty, Ráchel porodila; měla však těžký porod.</verse>
        <verse osisID='Gen.35.17'>Když těžce rodila, pravila jí porodní bába: "Neboj se, máš zase syna!"</verse>
        <verse osisID='Gen.35.18'>Ve chvíli, kdy umírala a život z ní unikal, pojmenovala ho Ben-óni (to je Syn mého zmaru), ale otec ho nazval Ben-jamín (to je Syn zdaru).</verse>
        <verse osisID='Gen.35.19'>Ráchel umřela a byla pohřbena u cesty do Efraty, což je Betlém.</verse>
        <verse osisID='Gen.35.20'>Jákob nad jejím hrobem postavil pamětní sloup, a to je památník Ráchelina hrobu až dodnes.</verse>
        <verse osisID='Gen.35.21'>Potom táhl Izrael dál a postavil svůj stan opodál Migdal-ederu.</verse>
        <verse osisID='Gen.35.22'>Když Izrael přebýval v oné zemi, šel Rúben a ležel s ženinou svého otce Bilhou. Izrael se o tom doslechl... Synů Jákobových bylo dvanáct.</verse>
        <verse osisID='Gen.35.23'>Synové Lejini: Rúben, Jákobův prvorozený, Šimeón a Lévi, Juda, Isachar a Zabulón.</verse>
        <verse osisID='Gen.35.24'>Synové Ráchelini: Josef a Benjamín.</verse>
        <verse osisID='Gen.35.25'>Synové Rácheliny otrokyně Bilhy: Dan a Neftalí.</verse>
        <verse osisID='Gen.35.26'>A synové Lejiny otrokyně Zilpy: Gád a Ašer. To jsou synové Jákobovi, kteří se mu narodili v Rovinách aramských.</verse>
        <verse osisID='Gen.35.27'>Jákob přišel k svému otci Izákovi do Mamre, do Kirjat-arby, což je Chebrón, kde Abraham a Izák pobývali jako hosté.</verse>
        <verse osisID='Gen.35.28'>Izák se dožil sto osmdesáti let.</verse>
        <verse osisID='Gen.35.29'>I zesnul Izák a zemřel a byl připojen k svému lidu, stár a sytý dnů. Jeho synové Ezau a Jákob ho pochovali.</verse>
      </chapter>
      <chapter osisID='Gen.36'>
        <verse osisID='Gen.36.1'>Toto je rodopis Ezauův, to je Edómův.</verse>
        <verse osisID='Gen.36.2'>Ezau si vzal ženy z dcer kenaanských: Ádu, dceru Chetejce Elóna, a Oholíbamu, dceru Anovu, vnučku Chivejce Sibeóna,</verse>
        <verse osisID='Gen.36.3'>dále Basematu, dceru Izmaelovu, sestru Nebajótovu.</verse>
        <verse osisID='Gen.36.4'>Áda porodila Ezauovi Elífaza a Basemat porodila Reúela.</verse>
        <verse osisID='Gen.36.5'>Oholíbama porodila Jeúše, Jaelama a Kóracha. To jsou synové Ezauovi, kteří se mu narodili v kenaanské zemi.</verse>
        <verse osisID='Gen.36.6'>Ezau pak vzal své ženy, syny a dcery i všechny lidi svého domu, stádo a všechen dobytek i všechen majetek, jehož v kenaanské zemi nabyl, a odešel od svého bratra Jákoba pryč do seírské země.</verse>
        <verse osisID='Gen.36.7'>Jmění, jehož nabyli, bylo totiž tak značné, že nemohli sídlit pospolu, a země, v níž pobývali jako hosté, jim nemohla pro jejich stáda stačit.</verse>
        <verse osisID='Gen.36.8'>Proto se Ezau usadil v Seírském pohoří. Ezau, to je Edóm.</verse>
        <verse osisID='Gen.36.9'>To je tedy rodopis Ezaua, praotce Edómu, v Seírském pohoří.</verse>
        <verse osisID='Gen.36.10'>Toto jsou jména synů Ezauových: Elífaz, syn Ezauovy ženy Ády, Reúel, syn Ezauovy ženy Basematy.</verse>
        <verse osisID='Gen.36.11'>Synové Elífazovi jsou: Téman, Ómar, Sefó, Gátam a Kenaz.</verse>
        <verse osisID='Gen.36.12'>Ženina Ezauova syna Elífaza byla Timna a ta porodila Elífazovi Amáleka. To jsou vnuci Ezauovy ženy Ády.</verse>
        <verse osisID='Gen.36.13'>A toto jsou synové Reúelovi: Nachat a Zerach, Šama a Miza. To jsou vnuci Ezauovy ženy Basematy.</verse>
        <verse osisID='Gen.36.14'>A toto jsou synové Ezauovy ženy Oholíbamy, dcery Anovy, vnučky Sibeónovy: porodila Ezauovi Jeúše, Jaelama a Kóracha.</verse>
        <verse osisID='Gen.36.15'>Toto jsou pohlaváři synů Ezauových. Synové Ezauova prvorozence Elífaza: pohlavár Téman, pohlavár Ómar, pohlavár Sefó, pohlavár Kenaz,</verse>
        <verse osisID='Gen.36.16'>pohlavár Kórach, pohlavár Gátam, pohlavár Amálek. To jsou elífazovští pohlaváři v edómské zemi, vnuci Ádini.</verse>
        <verse osisID='Gen.36.17'>A toto jsou synové Ezauova syna Reúela: pohlavár Nachat, pohlavár Zerach, pohlavár Šama, pohlavár Miza. To jsou reúelovští pohlaváři v edómské zemi, vnuci Ezauovy ženy Basematy.</verse>
        <verse osisID='Gen.36.18'>A toto jsou synové Ezauovy ženy Oholíbamy: pohlavár Jeúš, pohlavár Jaelam, pohlavár Kórach. To jsou pohlaváři Ezauovy ženy Oholíbamy, dcery Anovy.</verse>
        <verse osisID='Gen.36.19'>To jsou synové Ezauovi a to jsou jejich pohlaváři. To je Edóm.</verse>
        <verse osisID='Gen.36.20'>Toto jsou synové Chorejce Seíra, praobyvatelé této země: Lótan a Šóbal, Sibeón a Ana,</verse>
        <verse osisID='Gen.36.21'>Dišón, Eser a Díšan. To jsou chorejští pohlaváři, Seírovi synové v edómské zemi.</verse>
        <verse osisID='Gen.36.22'>Lótanovi synové jsou Chorí a Hémam; Lótanova sestra je Timna.</verse>
        <verse osisID='Gen.36.23'>A toto jsou synové Šóbalovi: Alván, Manachat a Ébal, Šefó a Ónam.</verse>
        <verse osisID='Gen.36.24'>Toto jsou synové Sibeónovi: Aja a Ana. To byl ten Ana, který našel ve stepi horké prameny, když pásl osly svého otce Sibeóna.</verse>
        <verse osisID='Gen.36.25'>A toto jsou Anovy děti: Dišón a Oholíbama, dcera Anova.</verse>
        <verse osisID='Gen.36.26'>A toto jsou synové Díšanovi: Chemdán a Ešbán, Jitrán a Keran.</verse>
        <verse osisID='Gen.36.27'>Toto jsou synové Eserovi: Bilhán, Zaavan a Akan.</verse>
        <verse osisID='Gen.36.28'>Toto jsou synové Díšanovi: Ús a Aran.</verse>
        <verse osisID='Gen.36.29'>Toto jsou chorejští pohlaváři: pohlavár Lótan, pohlavár Šóbal, pohlavár Sibeón, pohlavár Ana,</verse>
        <verse osisID='Gen.36.30'>pohlavár Dišón, pohlavár Eser, pohlavár Díšan. To jsou chorejští pohlaváři podle seznamu pohlavárů v seírské zemi.</verse>
        <verse osisID='Gen.36.31'>A toto jsou králové, kteří kralovali v edómské zemi, dříve než kraloval král synům izraelským.</verse>
        <verse osisID='Gen.36.32'>V Edómu kraloval Bela, syn Beórův, a jeho město se jmenovalo Dinhaba.</verse>
        <verse osisID='Gen.36.33'>Když Bela zemřel, stal se po něm králem Zerachův syn Jóbab z Bosry.</verse>
        <verse osisID='Gen.36.34'>Když zemřel Jóbab, stal se po něm králem Chušam z témanské země.</verse>
        <verse osisID='Gen.36.35'>Když zemřel Chušam, stal se po něm králem Bedadův syn Hadad, který porazil Midjána na Moábském poli. Jeho město se jmenovalo Avít.</verse>
        <verse osisID='Gen.36.36'>Když zemřel Hadad, stal se po něm králem Samla z Masreky.</verse>
        <verse osisID='Gen.36.37'>Když zemřel Samla, stal se po něm králem Šaul z Rechobótu nad Řekou.</verse>
        <verse osisID='Gen.36.38'>Když zemřel Šaul, stal se po něm králem Akbórův syn Baal-chanan.</verse>
        <verse osisID='Gen.36.39'>Když zemřel Akbórův syn Baal-chanan, stal se po něm králem Hadar. Jeho město se jmenovalo Paú a jméno jeho ženy bylo Mehetabel; byla to dcera Matredy, vnučka Mé-zahabova.</verse>
        <verse osisID='Gen.36.40'>Toto jsou tedy jména ezauovských pohlavárů podle jejich čeledí a míst, jmenovitě: pohlavár Timna, pohlavár Alva, pohlavár Jetet,</verse>
        <verse osisID='Gen.36.41'>pohlavár Oholíbama, pohlavár Ela, pohlavár Pínon,</verse>
        <verse osisID='Gen.36.42'>pohlavár Kenaz, pohlavár Téman, pohlavár Mibsár,</verse>
        <verse osisID='Gen.36.43'>pohlavár Magdíel, pohlavár Iram. To jsou edómští pohlaváři podle sídlišť v zemi jejich vlastnictví. To je Ezau, praotec Edómu.</verse>
      </chapter>
      <chapter osisID='Gen.37'>
        <verse osisID='Gen.37.1'>I usadil se Jákob v zemi, v níž jeho otec pobýval jako host, v zemi kenaanské.</verse>
        <verse osisID='Gen.37.2'>Toto je rodopis Jákobův. Sedmnáctiletý Josef pásal se svými bratry ovce. Byl to mládenec, který býval se syny žen svého otce, Bilhy a Zilpy. Josef přinášel svému otci o svých bratrech zlé zprávy.</verse>
        <verse osisID='Gen.37.3'>Izrael Josefa miloval ze všech svých synů nejvíce; vždyť to byl syn jeho stáří. Proto mu udělal pestře tkanou suknici.</verse>
        <verse osisID='Gen.37.4'>Když bratři viděli, že ho otec miluje nade všechny bratry, začali ho nenávidět a nepromluvili na něho pokojného slova.</verse>
        <verse osisID='Gen.37.5'>Jednou měl Josef sen a pověděl jej svým bratrům; nenáviděli ho pak ještě více.</verse>
        <verse osisID='Gen.37.6'>Řekl jim totiž: "Slyšte prosím, jaký jsem měl sen:</verse>
        <verse osisID='Gen.37.7'>Vážeme na poli snopy. Tu povstane můj snop a zůstane stát. A hle, vaše snopy obcházely kolem něho a klaněly se mému snopu."</verse>
        <verse osisID='Gen.37.8'>Bratři mu odpověděli: "To budeš nad námi kralovat jako král či mezi námi vládnout jako vladař?" A nenáviděli ho pro jeho sny a pro jeho slova ještě víc.</verse>
        <verse osisID='Gen.37.9'>Měl pak ještě jiný sen a vypravoval jej svým bratrům: "Měl jsem opět sen: Klanělo se mi slunce, měsíc a jedenáct hvězd."</verse>
        <verse osisID='Gen.37.10'>To vyprávěl otci a bratrům. Otec ho okřikl: "Jaký žes to měl sen? Že i já, tvá matka a tvoji bratři přijdeme, abychom se před tebou skláněli k zemi?"</verse>
        <verse osisID='Gen.37.11'>Bratři na něho žárlili, ale otec na to nepřestával myslet.</verse>
        <verse osisID='Gen.37.12'>Bratři pak odešli, aby pásli ovce svého otce v Šekemu.</verse>
        <verse osisID='Gen.37.13'>Tu Izrael řekl Josefovi: "Zdalipak nepasou tvoji bratři v Šekemu? Pojď, rád bych tě za nimi poslal." On mu odvětil: "Tu jsem."</verse>
        <verse osisID='Gen.37.14'>Izrael mu řekl: "Jdi a podívej se, je-li s tvými bratry a s ovcemi vše v pořádku, a podej mi zprávu." Poslal ho tedy z chebrónské doliny a on přišel do Šekemu.</verse>
        <verse osisID='Gen.37.15'>Tu ho nalezl nějaký muž, jak bloudí po poli, a zeptal se ho: "Co hledáš?"</verse>
        <verse osisID='Gen.37.16'>Odvětil: "Hledám své bratry. Pověz mi prosím, kde pasou."</verse>
        <verse osisID='Gen.37.17'>Muž mu řekl: "Odtáhli odtud. Slyšel jsem, jak říkají: »Pojďme do Dótanu.«" Josef tedy šel za svými bratry a nalezl je v Dótanu.</verse>
        <verse osisID='Gen.37.18'>Jakmile ho v dálce spatřili, ještě než se k nim přiblížil, smluvili se proti němu, že ho usmrtí.</verse>
        <verse osisID='Gen.37.19'>Řekli si mezi sebou: "Hle, mistr snů sem přichází!</verse>
        <verse osisID='Gen.37.20'>Pojďte, zabijme ho! Pak ho vhodíme do některé cisterny a řekneme: Sežrala ho divá zvěř. A uvidíme, co bude z jeho snů!"</verse>
        <verse osisID='Gen.37.21'>Když to uslyšel Rúben, rozhodl se vysvobodit ho z jejich rukou. Zvolal: "Přece ho nebudeme ubíjet!"</verse>
        <verse osisID='Gen.37.22'>Dále jim Rúben řekl: "Neprolévejte krev. Vhoďte ho do cisterny, která je ve stepi, ale ruku na něj nevztahujte!" Chtěl ho z rukou bratrů vysvobodit a přivést k otci.</verse>
        <verse osisID='Gen.37.23'>Jakmile Josef přišel k bratrům, strhli z něho suknici, tu suknici pestře tkanou, kterou měl na sobě.</verse>
        <verse osisID='Gen.37.24'>Vzali ho a hodili do cisterny. Cisterna byla prázdná, bez vody.</verse>
        <verse osisID='Gen.37.25'>Pak se posadili, aby jedli chléb. Tu se rozhlédli a spatřili, jak od Gileádu přichází karavana Izmaelců; jejich velbloudi nesli ladanum, mastix a masti. Táhli s tím dolů do Egypta.</verse>
        <verse osisID='Gen.37.26'>Juda řekl bratrům: "Čeho tím dosáhneme, když svého bratra zabijeme a jeho krev zatajíme?</verse>
        <verse osisID='Gen.37.27'>Pojďte, prodejme ho Izmaelcům, ale sami na něho nesahejme; vždyť je to náš rodný bratr." Bratři ho uposlechli.</verse>
        <verse osisID='Gen.37.28'>Když midjánští obchodníci jeli kolem, vytáhli Josefa z cisterny a prodali ho Izmaelcům za dvacet šekelů stříbra. Ti přivedli Josefa do Egypta.</verse>
        <verse osisID='Gen.37.29'>Když se Rúben vrátil k cisterně, vidí, že tam Josef není. Roztrhl své roucho,</verse>
        <verse osisID='Gen.37.30'>vrátil se k bratrům a naříkal: "Ten hoch tam není. Co si jen, co si jen počnu?"</verse>
        <verse osisID='Gen.37.31'>Tu vzali bratři Josefovu suknici, porazili kozla a suknici namočili v krvi.</verse>
        <verse osisID='Gen.37.32'>Tu pestře tkanou suknici pak dali donést otci se vzkazem: "Tohle jsme nalezli. Pozorně si to prosím prohlédni: Je to suknice tvého syna, nebo není?"</verse>
        <verse osisID='Gen.37.33'>Když si ji prohlédl, zvolal: "Suknice mého syna! Sežrala ho divá zvěř! Rozsápán, rozsápán je Josef!"</verse>
        <verse osisID='Gen.37.34'>I roztrhl Jákob svůj šat, přes bedra přehodil žíněné roucho a truchlil pro syna mnoho dní.</verse>
        <verse osisID='Gen.37.35'>Přišli všichni jeho synové a všechny jeho dcery, aby ho potěšili, ale on se potěšit nedal. Naříkal: "Ve smutku sestoupím za synem do podsvětí." Tak oplakával otec Josefa.</verse>
        <verse osisID='Gen.37.36'>A Medanci ho prodali do Egypta faraónovu dvořanu Potífarovi, veliteli tělesné stráže.</verse>
      </chapter>
      <chapter osisID='Gen.38'>
        <verse osisID='Gen.38.1'>Stalo se pak v té době, že Juda odešel od svých bratrů a připojil se k adulamskému muži jménem Chíra.</verse>
        <verse osisID='Gen.38.2'>Tam spatřil dceru kenaanského muže, který se jmenoval Šúa. Vzal si ji za ženu a vešel k ní.</verse>
        <verse osisID='Gen.38.3'>Otěhotněla, porodila syna a Juda mu dal jméno Er.</verse>
        <verse osisID='Gen.38.4'>Znovu otěhotněla, porodila syna a dala mu jméno Ónan.</verse>
        <verse osisID='Gen.38.5'>Nato porodila ještě dalšího syna a dala mu jméno Šela. Bylo to v Kezíbu, kde jej porodila.</verse>
        <verse osisID='Gen.38.6'>Juda dal Erovi, svému prvorozenému, manželku jménem Támar.</verse>
        <verse osisID='Gen.38.7'>Judův prvorozený Er však byl v očích Hospodinových zlý, a proto jej Hospodin usmrtil.</verse>
        <verse osisID='Gen.38.8'>Juda tedy řekl Ónanovi: "Vejdi k bratrově ženě, vezmi si ji podle švagrovského práva a postarej se tak svému bratru o potomstvo."</verse>
        <verse osisID='Gen.38.9'>Ale Ónan věděl, že to potomstvo nebude patřit jemu; proto kdykoli vcházel k ženě svého bratra, vypouštěl semeno na zem, aby svému bratru nezplodil potomka.</verse>
        <verse osisID='Gen.38.10'>Jeho počínání bylo v očích Hospodinových zlé, proto usmrtil i jeho.</verse>
        <verse osisID='Gen.38.11'>Tehdy řekl Juda své snaše Támaře: "Usaď se v domě svého otce jako vdova, dokud nedospěje můj syn Šela." Říkal si však: "Jen aby také on nezemřel jako jeho bratři!" Támar tedy odešla a usadila se v otcovském domě.</verse>
        <verse osisID='Gen.38.12'>Uplynulo mnoho dní. Judova manželka, dcera Šúova, zemřela. Když se Juda utěšil, putoval se svým adulamským přítelem Chírou za střihači svých ovcí do Timny.</verse>
        <verse osisID='Gen.38.13'>Oznámili Támaře: "Tvůj tchán putuje do Timny ke stříži svých ovcí."</verse>
        <verse osisID='Gen.38.14'>Tu odložila vdovské šaty, zastřela se rouškou, zahalila se a posadila se při vstupu do Énajimu, který je u cesty do Timny. Viděla totiž, že nebyla dána Šelovi za ženu, ačkoli už dospěl.</verse>
        <verse osisID='Gen.38.15'>Když ji Juda uviděl, považoval ji za nevěstku, protože si zastřela tvář.</verse>
        <verse osisID='Gen.38.16'>Obrátil se k ní, sedící při cestě, a řekl: "Dovol prosím, abych k tobě vešel." Nevěděl totiž, že je to jeho snacha. Otázala se: "Co mi dáš za to, že ke mně vejdeš?"</verse>
        <verse osisID='Gen.38.17'>Odvětil: "Pošlu ti kůzle ze stáda." Řekla: "Ale dáš mi zástavu, než je pošleš."</verse>
        <verse osisID='Gen.38.18'>Otázal se: "Co ti mám dát jako zástavu?" Odvětila: "Své pečetidlo se šňůrkou a hůl, kterou máš v ruce." Dal jí to a vešel k ní. A ona s ním otěhotněla.</verse>
        <verse osisID='Gen.38.19'>Hned nato odešla, odložila roušku a oděla se do vdovských šatů.</verse>
        <verse osisID='Gen.38.20'>Juda pak poslal kůzle po svém adulamském příteli, aby vyzvedl od té ženy zástavu; ten ji však nenalezl.</verse>
        <verse osisID='Gen.38.21'>Vyptával se mužů toho místa: "Kde je ta kněžka, která byla v Énajimu u cesty?" Odpověděli: "Žádná kněžka zde nebyla."</verse>
        <verse osisID='Gen.38.22'>Vrátil se k Judovi a řekl: "Nenašel jsem ji. Také mužové toho místa pravili: »Žádná kněžka zde nebyla.«"</verse>
        <verse osisID='Gen.38.23'>Juda řekl: "Ať si to nechá; jen když nebudeme v opovržení. Vždyť jsem to kůzle poslal, ale tys ji nenašel."</verse>
        <verse osisID='Gen.38.24'>Asi po třech měsících bylo Judovi oznámeno: "Tvá snacha Támar se dopustila smilstva a dokonce je již z toho smilstva těhotná." Juda řekl: "Vyveďte ji, ať je upálena."</verse>
        <verse osisID='Gen.38.25'>Když už ji vedli, poslala svému tchánovi vzkaz: "Jsem těhotná s mužem, jemuž patří tyhle věci." A dodala: "Pohleď jen pozorně, čí je toto pečetidlo, šňůrka a hůl!"</verse>
        <verse osisID='Gen.38.26'>Juda si je pozorně prohlédl a řekl: "Je spravedlivější než já; nedal jsem ji svému synu Šelovi." A už k ní nikdy nevešel.</verse>
        <verse osisID='Gen.38.27'>Nastala chvíle jejího porodu, a hle, v jejím životě byla dvojčata.</verse>
        <verse osisID='Gen.38.28'>Když rodila, jedno vystrčilo ruku. Porodní bába na ni rychle přivázala karmínovou nitku a řekla: "Toto vyjde první."</verse>
        <verse osisID='Gen.38.29'>Ono však stáhlo ruku zpět, a hle, vyšel jeho bratr. Řekla: "Jakou trhlinou ses prodral!" A pojmenovali ho Peres (to je Trhlina).</verse>
        <verse osisID='Gen.38.30'>Potom vyšel jeho bratr, který měl na ruce karmínovou nitku. Toho pojmenovali Zerach (to je Rozbřesk).</verse>
      </chapter>
      <chapter osisID='Gen.39'>
        <verse osisID='Gen.39.1'>Josef byl odveden dolů do Egypta. Od Izmaelců, kteří ho tam dovedli, si ho koupil Egypťan Potífar, faraónův dvořan, velitel tělesné stráže.</verse>
        <verse osisID='Gen.39.2'>S Josefem však byl Hospodin, takže ho provázel zdar; byl v domě svého egyptského pána.</verse>
        <verse osisID='Gen.39.3'>Jeho pán viděl, že je s ním Hospodin a že všemu, co on činí, dopřává Hospodin zdaru.</verse>
        <verse osisID='Gen.39.4'>Josef proto získal jeho přízeň a posluhoval mu. Potífar ho ustanovil správcem svého domu a svěřil mu všechno, co měl.</verse>
        <verse osisID='Gen.39.5'>A od té chvíle, co ho Egypťan ustanovil ve svém domě nade vším, co měl, žehnal Hospodin jeho domu kvůli Josefovi. Hospodinovo požehnání bylo na všem, co měl, v domě i na poli.</verse>
        <verse osisID='Gen.39.6'>Ponechal tedy všechno, co měl, v rukou Josefových. Nestaral se přitom o nic, leda o chléb, který jedl. Josef byl krásné postavy, krásného vzhledu.</verse>
        <verse osisID='Gen.39.7'>Po těchto událostech se stalo, že se žena jeho pána do Josefa zahleděla a naléhala: "Spi se mnou!"</verse>
        <verse osisID='Gen.39.8'>Ale on odmítl a ženě svého pána řekl: "Pokud mě tu můj pán má, nestará se o nic, co je v domě; svěřil mi všechno, co má.</verse>
        <verse osisID='Gen.39.9'>V tomto domě není nikdo větší než já. Nevyňal z mé správy nic, jen tebe, protože jsi jeho manželka. Jak bych se tedy mohl dopustit takové špatnosti a prohřešit se proti Bohu!"</verse>
        <verse osisID='Gen.39.10'>A třebaže se Josefovi nabízela den co den, nevyhověl jí, aby k ní ulehl a byl s ní.</verse>
        <verse osisID='Gen.39.11'>Jednoho dne přišel do domu, aby vykonával svou práci. Nikdo z domácích v domě nebyl.</verse>
        <verse osisID='Gen.39.12'>Tu ho chytila za oděv se slovy: "Spi se mnou!" Ale on jí nechal svůj oděv v ruce, utekl a vyběhl ven.</verse>
        <verse osisID='Gen.39.13'>Když viděla, že jí nechal svůj oděv v ruce a utekl ven,</verse>
        <verse osisID='Gen.39.14'>křikem přivolala služebnictvo a vykládala jim: "Hleďte, přivedli nám Hebreje, a on se u nás bude miliskovat! Přišel za mnou a chtěl se mnou spát. Proto jsem se dala do takového křiku.</verse>
        <verse osisID='Gen.39.15'>Jak slyšel, že se dávám do křiku a volám, nechal svůj oděv u mne, utekl a vyběhl ven."</verse>
        <verse osisID='Gen.39.16'>Uložila oděv u sebe, dokud nepřišel jeho pán domů.</verse>
        <verse osisID='Gen.39.17'>Jemu vykládala totéž: "Přišel za mnou ten hebrejský otrok, jehož jsi k nám přivedl, a chtěl se se mnou miliskovat.</verse>
        <verse osisID='Gen.39.18'>Když jsem se dala do křiku a volala, nechal svůj oděv u mne a utekl ven."</verse>
        <verse osisID='Gen.39.19'>Jakmile Josefův pán uslyšel slova své ženy, která ho ujišťovala: "Jak říkám, tohle mi provedl tvůj otrok", vzplanul hněvem,</verse>
        <verse osisID='Gen.39.20'>vzal Josefa a vsadil ho do pevnosti, tam, kde byli vězněni královi vězňové. Tak se Josef ocitl v pevnosti.</verse>
        <verse osisID='Gen.39.21'>Ale Hospodin byl s ním, rozprostřel nad ním své milosrdenství a zjednal mu přízeň u velitele pevnosti;</verse>
        <verse osisID='Gen.39.22'>ten Josefovi svěřil všechny vězně v pevnosti. Řídil vše, co se tam mělo dělat.</verse>
        <verse osisID='Gen.39.23'>Velitel pevnosti nedohlížel na nic, co mu svěřil, poněvadž s Josefem byl Hospodin; všemu, co činil, dopřával Hospodin zdaru.</verse>
      </chapter>
      <chapter osisID='Gen.40'>
        <verse osisID='Gen.40.1'>I stalo se po těch událostech, že číšník egyptského krále a pekař se prohřešili proti svému pánu, egyptskému králi.</verse>
        <verse osisID='Gen.40.2'>Farao se na oba své dvořany rozlítil, na nejvyššího číšníka a na nejvyššího pekaře,</verse>
        <verse osisID='Gen.40.3'>a dal je do vazby v domě velitele tělesné stráže při pevnosti, kde byl uvězněn Josef.</verse>
        <verse osisID='Gen.40.4'>Velitel tělesné stráže Josefa ustanovil, aby jim posluhoval. Nějaký čas byli ve vazbě.</verse>
        <verse osisID='Gen.40.5'>Tu oba dva měli sen, číšník i pekař egyptského krále, uvěznění v pevnosti; téže noci měl každý svůj sen volající po výkladu.</verse>
        <verse osisID='Gen.40.6'>Když k nim Josef ráno přišel, viděl, jak jsou sklíčeni.</verse>
        <verse osisID='Gen.40.7'>Zeptal se faraónových dvořanů, kteří s ním byli v domě jeho pána ve vazbě: "Proč jste dnes tak zamlklí?"</verse>
        <verse osisID='Gen.40.8'>Odvětili mu: "Měli jsme sen, avšak není tu nikdo, kdo by jej vyložil." Josef jim nato řekl: "Což vykládat sny není věc Boží? Jen mi je vypravujte."</verse>
        <verse osisID='Gen.40.9'>Nejvyšší číšník vypravoval tedy Josefovi svůj sen: "Ve snu jsem pojednou před sebou viděl vinnou révu</verse>
        <verse osisID='Gen.40.10'>a na té révě tři výhonky. Sotva réva vypučela, hned rozkvetla a její hrozny dozrály.</verse>
        <verse osisID='Gen.40.11'>V ruce jsem měl faraónovu číši. Bral jsem hrozny, vytlačoval je do faraónovy číše a podával jsem mu ji do ruky."</verse>
        <verse osisID='Gen.40.12'>Josef mu pravil: "Toto je výklad snu: Tři výhonky jsou tři dny;</verse>
        <verse osisID='Gen.40.13'>již po třech dnech tvou hlavu farao povýší a tvou hodnost ti vrátí. Budeš faraónovi podávat do ruky jeho číši podle dřívějšího práva, kdy jsi býval jeho číšníkem.</verse>
        <verse osisID='Gen.40.14'>Vzpomeneš-li si na mě, až se ti dobře povede, prokaž mně milosrdenství: upozorni na mě faraóna a vyvedeš mě z tohoto domu.</verse>
        <verse osisID='Gen.40.15'>Vždyť jsem byl ukraden z hebrejské země a zde jsem se nedopustil naprosto ničeho, zač by mě měli vsadit do jámy."</verse>
        <verse osisID='Gen.40.16'>Když nejvyšší pekař viděl, že Josef dobře vykládá, řekl mu: "Také já jsem měl sen: Hle, měl jsem na hlavě tři košíky pečiva.</verse>
        <verse osisID='Gen.40.17'>V nejhořejším košíku byly všelijaké pokrmy, upečené pro faraóna. A ptáci je jedli z košíku na mé hlavě."</verse>
        <verse osisID='Gen.40.18'>Josef odpověděl: "Toto je výklad snu: Tři košíky jsou tři dny.</verse>
        <verse osisID='Gen.40.19'>Již po třech dnech tvou hlavu farao povýší nad tebe - oběsí tě na dřevě. A ptáci budou z tebe rvát maso."</verse>
        <verse osisID='Gen.40.20'>Stalo se pak třetího dne, v den faraónových narozenin, že farao vystrojil hody pro všechny své služebníky. Uprostřed svých služebníků povýšil hlavu nejvyššího číšníka a hlavu nejvyššího pekaře:</verse>
        <verse osisID='Gen.40.21'>nejvyššího číšníka znovu dosadil do jeho číšnického úřadu, aby podával faraónovi do ruky číši,</verse>
        <verse osisID='Gen.40.22'>a nejvyššího pekaře oběsil, jak jim vyložil Josef.</verse>
        <verse osisID='Gen.40.23'>Nejvyšší číšník si však na Josefa nevzpomněl; zapomněl na něho.</verse>
      </chapter>
      <chapter osisID='Gen.41'>
        <verse osisID='Gen.41.1'>Po dvou letech se stalo, že farao měl sen: Stojí u Nilu.</verse>
        <verse osisID='Gen.41.2'>Pojednou z Nilu vystupuje sedm krav nápadně krásných a vykrmených a popásají se na říční trávě.</verse>
        <verse osisID='Gen.41.3'>A hle, za nimi vystupuje z Nilu jiných sedm krav, nápadně šeredných a vyhublých, a postaví se vedle těch sedmi krav na břehu.</verse>
        <verse osisID='Gen.41.4'>A ty nápadně šeredné a vyhublé sežraly sedm krav nápadně krásných a vykrmených. Vtom farao procitl.</verse>
        <verse osisID='Gen.41.5'>Když zase usnul, měl druhý sen. Sedm klasů bohatých a pěkných vyrůstá z jednoho stébla.</verse>
        <verse osisID='Gen.41.6'>A hle, za nimi vyráží sedm klasů hluchých a sežehlých východním větrem.</verse>
        <verse osisID='Gen.41.7'>A ty hluché klasy pohltily sedm klasů bohatých a plných. Farao procitl; takový to byl sen.</verse>
        <verse osisID='Gen.41.8'>Když nastalo jitro, byl tak rozrušen, že si dal zavolat všechny egyptské věštce a mudrce. Vyprávěl jim své sny, ale žádný mu je nedovedl vyložit.</verse>
        <verse osisID='Gen.41.9'>Až promluvil k faraónovi nejvyšší číšník: "Musím dnes připomenout svůj prohřešek:</verse>
        <verse osisID='Gen.41.10'>Farao se kdysi na své služebníky rozlítil a dal mě spolu s nejvyšším pekařem do vazby v domě velitele tělesné stráže.</verse>
        <verse osisID='Gen.41.11'>Jedné noci jsme oba měli sen; každý z nás měl sen, který volal po výkladu.</verse>
        <verse osisID='Gen.41.12'>Byl tam s námi hebrejský mládenec, otrok velitele tělesné stráže. Vypravovali jsme mu své sny a on nám je vyložil; každému vyložil, co jeho sen znamená.</verse>
        <verse osisID='Gen.41.13'>A vskutku, jak nám vyložil, tak se i stalo; mně farao vrátil hodnost, ale pekaře dal oběsit."</verse>
        <verse osisID='Gen.41.14'>Farao si tedy dal zavolat Josefa. Okamžitě ho propustili z jámy. Oholil se, převlékl si plášť a přišel k faraónovi.</verse>
        <verse osisID='Gen.41.15'>Farao Josefovi řekl: "Měl jsem sen a nikdo mi jej nedovede vyložit. Doslechl jsem se, že tobě stačí sen slyšet a už jej vyložíš."</verse>
        <verse osisID='Gen.41.16'>Josef faraónovi odpověděl: "Ne já, ale Bůh dá faraónovi uspokojivou odpověď."</verse>
        <verse osisID='Gen.41.17'>Farao tedy k Josefovi mluvil: "Zdálo se mi, že stojím na břehu Nilu.</verse>
        <verse osisID='Gen.41.18'>Pojednou z Nilu vystupuje sedm krav vykrmených a krásného vzhledu a popásají se na říční trávě.</verse>
        <verse osisID='Gen.41.19'>A hle, za nimi vystupuje jiných sedm krav, nevzhledných, velice bídného vzrůstu a vychrtlých. Něco tak šeredného jsem neviděl v celé egyptské zemi.</verse>
        <verse osisID='Gen.41.20'>A ty vychrtlé a šeredné krávy sežraly prvních sedm krav vykrmených.</verse>
        <verse osisID='Gen.41.21'>Ačkoli se dostaly do jejich útrob, nebylo znát, že tam jsou. Zůstaly nápadně šeredné jako předtím. Vtom jsem procitl.</verse>
        <verse osisID='Gen.41.22'>Pak jsem ve snu viděl: Z jednoho stébla vyrůstá sedm klasů plných a pěkných.</verse>
        <verse osisID='Gen.41.23'>A hle, za nimi vyráží sedm klasů jalových, hluchých a sežehlých východním větrem.</verse>
        <verse osisID='Gen.41.24'>A ty hluché klasy pohltily sedm klasů pěkných. Řekl jsem to věštcům, ale nikdo mi nedovedl podat výklad."</verse>
        <verse osisID='Gen.41.25'>Josef faraónovi odvětil: "Faraónův sen je jeden a týž. Bůh faraónovi oznámil, co učiní.</verse>
        <verse osisID='Gen.41.26'>Sedm pěkných krav, to je sedm let. Také sedm pěkných klasů je sedm let. Je to jeden sen.</verse>
        <verse osisID='Gen.41.27'>Sedm vychrtlých a šeredných krav, vystupujících za nimi, je sedm let, stejně jako sedm prázdných a východním větrem sežehlých klasů; to bude sedm let hladu.</verse>
        <verse osisID='Gen.41.28'>Když jsem faraónovi řekl: Bůh faraónovi ukázal, co učiní, mínil jsem toto:</verse>
        <verse osisID='Gen.41.29'>Přichází sedm let veliké hojnosti v celé egyptské zemi.</verse>
        <verse osisID='Gen.41.30'>Po nich však nastane sedm let hladu a všechna hojnost v egyptské zemi bude zapomenuta. Hlad zemi úplně zničí.</verse>
        <verse osisID='Gen.41.31'>V zemi nebude po hojnosti ani potuchy pro hlad, který potom nastane, neboť bude velmi krutý.</verse>
        <verse osisID='Gen.41.32'>Dvakrát byl sen faraónovi opakován proto, že slovo od Boha je nezvratné a Bůh to brzy vykoná.</verse>
        <verse osisID='Gen.41.33'>Ať se tedy farao nyní poohlédne po zkušeném a moudrém muži a dosadí ho za správce egyptské země.</verse>
        <verse osisID='Gen.41.34'>Nechť farao ustanoví v zemi dohlížitele a po sedm let hojnosti nechť vybírá pětinu výnosu egyptské země.</verse>
        <verse osisID='Gen.41.35'>Ať po dobu příštích sedmi úrodných let shromažďují všechnu potravu a ve městech ať uskladňují pod faraónovu moc obilí a hlídají je.</verse>
        <verse osisID='Gen.41.36'>Tato potrava zabezpečí zemi na sedm let hladu, která přijdou na egyptskou zemi. A země nezajde hladem."</verse>
        <verse osisID='Gen.41.37'>Tato řeč se faraónovi i všem jeho služebníkům zalíbila.</verse>
        <verse osisID='Gen.41.38'>Farao svým služebníkům tedy řekl: "Zda najdeme podobného muže, v němž je duch Boží?"</verse>
        <verse osisID='Gen.41.39'>Josefovi pak řekl: "Když ti to vše dal Bůh poznat, nikdo nebude tak zkušený a moudrý jako ty.</verse>
        <verse osisID='Gen.41.40'>Budeš správcem mého domu a všechen můj lid bude poslouchat tvé rozkazy. Budu tě převyšovat jen trůnem."</verse>
        <verse osisID='Gen.41.41'>Farao mu dále řekl: "Hleď, ustanovuji tě správcem celé egyptské země."</verse>
        <verse osisID='Gen.41.42'>A farao sňal z ruky svůj prsten, dal jej na ruku Josefovu, oblékl ho do šatů z jemné látky a na šíji mu zavěsil zlatý řetěz.</verse>
        <verse osisID='Gen.41.43'>Dal ho vozit ve voze pro svého zástupce a volat před ním: "Na kolena!" Tak ho učinil správcem celé egyptské země.</verse>
        <verse osisID='Gen.41.44'>Farao Josefovi ještě řekl: "Já jsem farao. Bez tebe nikdo nehne rukou ani nohou v celé egyptské zemi."</verse>
        <verse osisID='Gen.41.45'>A farao Josefa pojmenoval Safenat Paneach (to je po egyptsku Zachránce světa) a dal mu za manželku Asenatu, dceru Potífery, kněze z Ónu. Tak vzešel Josef nad egyptskou zemí jako slunce.</verse>
        <verse osisID='Gen.41.46'>Josefovi bylo třicet let, když stanul před faraónem, králem egyptským. Josef pak vyšel od faraóna a procházel celou egyptskou zemí.</verse>
        <verse osisID='Gen.41.47'>Země vydávala po sedm let přebohatou hojnost.</verse>
        <verse osisID='Gen.41.48'>Shromažďoval tedy všechnu potravu po sedm let hojnosti, která v egyptské zemi nastala, a zásoby ukládal ve městech; v každém městě uložil potravu z okolních polí.</verse>
        <verse osisID='Gen.41.49'>Nashromáždil takové množství obilí, jako je písku v moři, takže přestali počítat, neboť se už počítat nedalo.</verse>
        <verse osisID='Gen.41.50'>Ještě než přišel rok hladu, narodili se Josefovi dva synové, které mu porodila Asenat, dcera Potífery, kněze z Ónu.</verse>
        <verse osisID='Gen.41.51'>Prvorozenému dal Josef jméno Manases (to je Bůh dal zapomenutí), neboť řekl: "Bůh mi dal zapomenout na všechno mé trápení a na celý dům mého otce."</verse>
        <verse osisID='Gen.41.52'>Druhému dal jméno Efrajim (to je Bůh dal plodnost), neboť řekl: "Bůh mě učinil plodným v zemi mého utrpení."</verse>
        <verse osisID='Gen.41.53'>Sedm let hojnosti v egyptské zemi skončilo</verse>
        <verse osisID='Gen.41.54'>a nastalo sedm let hladu, jak řekl Josef. Ve všech zemích byl hlad, ale v celé egyptské zemi měli chléb.</verse>
        <verse osisID='Gen.41.55'>Když všechen lid egyptské země začal hladovět a křičel k faraónovi o chléb, pravil farao celému Egyptu: "Jděte k Josefovi a učiňte, cokoli vám řekne."</verse>
        <verse osisID='Gen.41.56'>Hlad byl po celé zemi. Tu Josef otevřel všechny sklady a prodával Egyptu obilí, neboť hlad tvrdě doléhal na egyptskou zemi.</verse>
        <verse osisID='Gen.41.57'>A všechny země přicházely do Egypta, aby nakupovaly u Josefa obilí, protože hlad tvrdě dolehl na celý svět.</verse>
      </chapter>
      <chapter osisID='Gen.42'>
        <verse osisID='Gen.42.1'>Když Jákob viděl, že v Egyptě prodávají obilí, vytkl svým synům: "Co se díváte jeden na druhého?"</verse>
        <verse osisID='Gen.42.2'>A řekl: "Slyšel jsem, že v Egyptě prodávají obilí. Sestupte tam a nakupte je pro nás, ať zůstaneme naživu a nezemřeme."</verse>
        <verse osisID='Gen.42.3'>Deset Josefových bratrů tedy sestoupilo nakoupit v Egyptě obilí.</verse>
        <verse osisID='Gen.42.4'>Josefova bratra Benjamína s nimi Jákob neposlal, protože si řekl: "Aby snad nepřišel o život!"</verse>
        <verse osisID='Gen.42.5'>Izraelovi synové přišli spolu s jinými nakoupit obilí, protože v kenaanské zemi byl hlad.</verse>
        <verse osisID='Gen.42.6'>Josef byl říšským správcem a prodával obilí všemu lidu země. Když přišli jeho bratři, skláněli se před ním tváří k zemi.</verse>
        <verse osisID='Gen.42.7'>Josef spatřil své bratry a poznal je, ale sám se jim nedal poznat a mluvil s nimi tvrdě. Otázal se jich: "Odkud jste přišli?" Odvětili: "Z kenaanské země, abychom nakoupili potravu."</verse>
        <verse osisID='Gen.42.8'>Ačkoli Josef své bratry poznal, oni ho nepoznali.</verse>
        <verse osisID='Gen.42.9'>Tu si vzpomněl na sny, které se mu o nich zdály. Křikl na ně: "Jste vyzvědači! Přišli jste obhlédnout nechráněná místa země."</verse>
        <verse osisID='Gen.42.10'>Ohradili se: "Nikoli, pane; tvoji otroci přišli nakoupit potravu.</verse>
        <verse osisID='Gen.42.11'>Všichni jsme synové jednoho muže, jsme poctiví lidé. Tvoji otroci nikdy nebyli vyzvědači."</verse>
        <verse osisID='Gen.42.12'>Ale on trval na svém: "Ne, přišli jste obhlédnout nechráněná místa země."</verse>
        <verse osisID='Gen.42.13'>Odvětili: "Tvých otroků bylo dvanáct. Jsme bratři, synové jednoho muže z kenaanské země. Nejmladší je teď u otce a jeden - ten už není."</verse>
        <verse osisID='Gen.42.14'>Ale Josef stál na svém: "Je to tak, jak jsem řekl. Jste vyzvědači.</verse>
        <verse osisID='Gen.42.15'>Takto budete prověřeni: Jakože živ je farao, nevyjdete odtud, dokud sem nepřijde váš nejmladší bratr.</verse>
        <verse osisID='Gen.42.16'>Vyšlete jednoho z vás, aby ho přivedl; vy zůstanete v poutech. Tak budou vaše výpovědi ověřeny, mluvíte-li pravdu. Když ne, jakože živ je farao, jste vyzvědači."</verse>
        <verse osisID='Gen.42.17'>A vsadil je společně na tři dny do vazby.</verse>
        <verse osisID='Gen.42.18'>Třetího dne jim Josef řekl: "Toto udělejte a zůstanete naživu. Bojím se Boha.</verse>
        <verse osisID='Gen.42.19'>Jestliže jste poctiví, zůstane jeden z vás spoután ve vězení; ostatní půjdete a donesete obilí, aby vaše rodiny nehladověly.</verse>
        <verse osisID='Gen.42.20'>Svého nejmladšího bratra přiveďte ke mně; tak se prokáže pravdivost vašich výpovědí a nezemřete." I učinili tak.</verse>
        <verse osisID='Gen.42.21'>A řekli si navzájem: "Jistě jsme se provinili proti svému bratru; viděli jsme jeho tíseň, když nás prosil o smilování, ale nevyslyšeli jsme ho. Proto jsme přišli do tísně teď my."</verse>
        <verse osisID='Gen.42.22'>Rúben jim odpověděl: "Cožpak jsem vám neříkal, abyste se na tom hochovi neprohřešovali? Neposlechli jste, a teď jsme voláni za jeho krev k odpovědnosti."</verse>
        <verse osisID='Gen.42.23'>Nevěděli, že jim Josef rozumí, neboť s nimi mluvil skrze tlumočníka.</verse>
        <verse osisID='Gen.42.24'>Josef se od nich odvrátil a zaplakal. Pak se k nim obrátil a mluvil s nimi. Potom z nich vybral Šimeóna a před jejich očima ho spoutal.</verse>
        <verse osisID='Gen.42.25'>Nato dal příkaz, aby naplnili jejich měchy obilím, vrátili každému do jeho pytle stříbro a dali jim potravu na cestu. Učinili tak.</verse>
        <verse osisID='Gen.42.26'>Bratři naložili nakoupené obilí na osly a odjeli.</verse>
        <verse osisID='Gen.42.27'>Když pak na místě, kde nocovali, rozvázal jeden z nich pytel, aby dal svému oslu obrok, uviděl své stříbro navrchu v žoku.</verse>
        <verse osisID='Gen.42.28'>Zvolal na bratry: "Mé stříbro je tady! Zde v žoku!" Zůstali jako bez sebe, roztřásli se a říkali jeden druhému: "Co nám to jen Bůh učinil?"</verse>
        <verse osisID='Gen.42.29'>Když přišli k svému otci Jákobovi do kenaanské země, pověděli mu všechno, co je potkalo:</verse>
        <verse osisID='Gen.42.30'>"Ten muž, pán země, mluvil s námi tvrdě a měl nás za vyzvědače.</verse>
        <verse osisID='Gen.42.31'>Říkali jsme mu, že jsme poctiví lidé, že nejsme vyzvědači,</verse>
        <verse osisID='Gen.42.32'>že nás bylo dvanáct bratrů, synů našeho otce; jeden, ten že už není, a nejmladší že je teď u otce v kenaanské zemi.</verse>
        <verse osisID='Gen.42.33'>Ale ten muž, pán země, odvětil: »Že jste poctiví, poznám podle toho: Jednoho ze svých bratrů necháte u mne. Vezměte obilí, aby vaše rodiny nehladověly, a jděte.</verse>
        <verse osisID='Gen.42.34'>Svého nejmladšího bratra pak přiveďte ke mně. Tak poznám, že nejste vyzvědači, že jste poctiví. Potom vám vašeho bratra vydám a můžete v zemi volně obchodovat.«"</verse>
        <verse osisID='Gen.42.35'>Když vyprazdňovali pytle, našel každý ve svém pytli váček se stříbrem. Jakmile oni i otec spatřili váčky se stříbrem, padla na ně bázeň.</verse>
        <verse osisID='Gen.42.36'>Otec Jákob jim řekl: "Připravujete mě o děti. Nemám Josefa ani Šimeóna, a Benjamína mi chcete vzít. To všechno na mne dolehlo!"</verse>
        <verse osisID='Gen.42.37'>Nato Rúben svému otci pravil: "Můžeš usmrtit dva z mých synů, jestliže ti Benjamína nepřivedu. Svěř mi ho, já ti ho přivedu zpátky!"</verse>
        <verse osisID='Gen.42.38'>Ale on řekl: "Můj syn s vámi do Egypta nesestoupí. Jeho bratr je mrtev, zůstal sám. Kdyby na cestě, kterou se budete ubírat, přišel o život, uvalili byste na mé šediny žal a přivedli mě do podsvětí.</verse>
      </chapter>
      <chapter osisID='Gen.43'>
        <verse osisID='Gen.43.1'>Hlad těžce doléhal na zemi dále.</verse>
        <verse osisID='Gen.43.2'>Když spotřebovali obilí, které dovezli z Egypta, řekl jim otec: "Nakupte nám znovu trochu potravy."</verse>
        <verse osisID='Gen.43.3'>Juda odvětil: "Ten muž nás důrazně varoval a prohlásil: »Mou tvář nespatříte, nebude-li s vámi váš bratr.«</verse>
        <verse osisID='Gen.43.4'>Jsi-li ochoten pustit s námi našeho bratra, sestoupíme do Egypta a nakoupíme ti potravu.</verse>
        <verse osisID='Gen.43.5'>Nejsi-li však ochoten ho pustit, nesestoupíme. Ten muž nám přece řekl: »Mou tvář nespatříte, nebude-li s vámi váš bratr.«"</verse>
        <verse osisID='Gen.43.6'>Izrael se otázal: "Proč jste jednali vůči mně tak bezohledně a pověděli tomu muži, že máte ještě bratra?"</verse>
        <verse osisID='Gen.43.7'>Odvětili: "Ten muž se nás neodbytně vyptával na nás a na náš rod. Ptal se: »Je ještě naživu váš otec? Máte ještě bratra?« Pověděli jsme mu jen to, nač se přímo zeptal. Což jsme vůbec mohli tušit, že řekne: »Přiveďte svého bratra dolů«?"</verse>
        <verse osisID='Gen.43.8'>Potom se na otce Izraele obrátil Juda: "Pusť toho chlapce se mnou, ať můžeme jít. Tak zůstaneme naživu a nezemřeme - ani my ani ty ani naši maličcí.</verse>
        <verse osisID='Gen.43.9'>Já sám se za něho zaručuji, můžeš mě volat k odpovědnosti. Jestli ti ho nepřivedu a nepostavím před tebe, prohřešil jsem se proti tobě na celý život.</verse>
        <verse osisID='Gen.43.10'>Vždyť kdybychom nebyli otáleli, mohli jsme už být dvakrát zpátky."</verse>
        <verse osisID='Gen.43.11'>Otec Izrael jim řekl: "Když to tak musí být, učiňte toto: Vezměte si do nádob něco opěvovaných vzácností země a doneste je dolů tomu muži jako dar: trochu mastixu a trochu medu, ladanum a masti, pistácie a mandle.</verse>
        <verse osisID='Gen.43.12'>Vezměte s sebou dvojnásobnou částku stříbra a stříbro, které vám bylo vráceno do žoků, osobně vraťte; snad to byl omyl.</verse>
        <verse osisID='Gen.43.13'>Vezměte i svého bratra a hned se navraťte k tomu muži.</verse>
        <verse osisID='Gen.43.14'>Sám Bůh všemohoucí ať vás obdaří před tváří toho muže slitováním, aby propustil vašeho druhého bratra i Benjamína. Teď zůstanu úplně bez dětí!"</verse>
        <verse osisID='Gen.43.15'>Ti muži tedy vzali onen dar, vzali s sebou dvojnásobnou částku stříbra a Benjamína, vydali se na cestu, sestoupili do Egypta a postavili se před Josefem.</verse>
        <verse osisID='Gen.43.16'>Když Josef spatřil, že Benjamín je s nimi, řekl správci svého domu: "Uveď ty muže do domu, poraz hned dobytče a připrav je, neboť ti muži budou jíst v poledne se mnou."</verse>
        <verse osisID='Gen.43.17'>Muž udělal, co mu Josef řekl, a uvedl je do jeho domu.</verse>
        <verse osisID='Gen.43.18'>Ale ti muži se báli, že byli uvedeni do domu Josefova, a říkali si: "To jsme předvedeni kvůli tomu stříbru, které nám bylo posledně vráceno do žoků. Teď se na nás vyřítí, přepadnou nás a zajmou nás i s našimi osly jako otroky."</verse>
        <verse osisID='Gen.43.19'>Proto přistoupili k muži, který byl správcem Josefova domu, a ve dveřích domu se s ním domlouvali.</verse>
        <verse osisID='Gen.43.20'>Říkali: "Dovol, pane; my jsme sem posledně sestoupili, abychom nakoupili potravu.</verse>
        <verse osisID='Gen.43.21'>Když jsme vstoupili do noclehárny, rozvázali jsme žoky. A hle, každý měl své stříbro ve svém žoku navrchu, v plné váze. Vracíme je tedy osobně zpět.</verse>
        <verse osisID='Gen.43.22'>Přinesli jsme s sebou ještě jiné stříbro, abychom nakoupili potravu. Nevíme, kdo nám vložil naše stříbro do žoků."</verse>
        <verse osisID='Gen.43.23'>Ale on řekl: "Upokojte se, nic se nebojte. Bůh váš a Bůh vašeho otce vám dal do žoků ten skrytý poklad. Vaše stříbro jsem přece přijal." A vyvedl k nim Šimeóna.</verse>
        <verse osisID='Gen.43.24'>Když správce uvedl ty muže do Josefova domu, dal jim vodu, aby si umyli nohy, a jejich oslům dal obrok.</verse>
        <verse osisID='Gen.43.25'>Oni zatím připravili dar pro Josefa, až v poledne přijde; slyšeli totiž, že tam mají stolovat.</verse>
        <verse osisID='Gen.43.26'>Jakmile Josef vkročil do domu, přinesli mu tam svůj dar a klaněli se mu až k zemi.</verse>
        <verse osisID='Gen.43.27'>Zeptal se jich, jak se jim vede, a otázal se: "Zdalipak se vede dobře vašemu starému otci, o němž jste mluvili? Je ještě naživu?"</verse>
        <verse osisID='Gen.43.28'>Odpověděli: "Tvému otroku, našemu otci, se vede dobře, je dosud živ." Padli na kolena a klaněli se mu.</verse>
        <verse osisID='Gen.43.29'>Tu se rozhlédl a spatřil svého bratra Benjamína, syna své matky, a tázal se: "Toto je váš nejmladší bratr, o kterém jste se mnou mluvili?" A dodal: "Bůh ti buď milostiv, můj synu!"</verse>
        <verse osisID='Gen.43.30'>Nato se Josef rychle vzdálil. Byl hluboce pohnut a dojat nad bratrem až k pláči; vešel proto do pokojíku a rozplakal se tam.</verse>
        <verse osisID='Gen.43.31'>Potom si umyl obličej, vyšel a s přemáháním řekl: "Podávejte jídlo."</verse>
        <verse osisID='Gen.43.32'>Podávali zvlášť jemu, zvlášť jim a zvlášť Egypťanům, kteří s ním jídali; Egypťané totiž nesmějí stolovat s Hebreji, poněvadž to je pro ně ohavnost.</verse>
        <verse osisID='Gen.43.33'>A seděli před ním od prvorozeného, jak náleželo prvorozenému, až po nejmladšího, každý podle svého věku. Jeden jako druhý trnuli úžasem.</verse>
        <verse osisID='Gen.43.34'>Potom je Josef uctil ze svého stolu; nejvíce ze všech, pětkrát víc než ostatní, však uctil Benjamína. Hodovali s ním a hojně se s ním napili.</verse>
      </chapter>
      <chapter osisID='Gen.44'>
        <verse osisID='Gen.44.1'>Josef pak přikázal správci svého domu: "Naplň žoky těch mužů potravou, kolik jen budou moci unést, a stříbro každého z nich vlož navrch do jeho žoku.</verse>
        <verse osisID='Gen.44.2'>Můj kalich, ten stříbrný, vlož navrch do žoku nejmladšího spolu se stříbrem za nakoupené obilí." I učinil, jak mu Josef uložil.</verse>
        <verse osisID='Gen.44.3'>Ráno za svítání byli ti muži propuštěni i se svými osly.</verse>
        <verse osisID='Gen.44.4'>Když vyšli z města a nebyli ještě daleko, řekl Josef správci svého domu: "Pronásleduj ty muže. Až je dostihneš, řekni jim: »Proč jste se za dobro odvděčili zlem?</verse>
        <verse osisID='Gen.44.5'>Což jste nevzali to, z čeho můj pán pije a čeho používá k věštění? Zle jste se zachovali, že jste to udělali!«"</verse>
        <verse osisID='Gen.44.6'>Když je správce dostihl, řekl jim ta slova.</verse>
        <verse osisID='Gen.44.7'>Odvětili mu: "Proč mluví můj pán taková slova? Tvoji otroci jsou daleci toho, aby udělali něco takového!</verse>
        <verse osisID='Gen.44.8'>Vždyť stříbro, které jsme našli navrchu ve svých žocích, jsme ti přinesli ze země kenaanské zpět. Jak bychom mohli ukrást stříbro nebo zlato z domu tvého pána?</verse>
        <verse osisID='Gen.44.9'>U koho z tvých otroků se to najde, ten ať zemře a my se staneme otroky svého pána!"</verse>
        <verse osisID='Gen.44.10'>Správce souhlasil: "Dobře, ať je po vašem. Ten, u koho se to najde, se stane mým otrokem; vy budete bez viny."</verse>
        <verse osisID='Gen.44.11'>Každý rychle složil svůj žok na zem a rozvázal jej.</verse>
        <verse osisID='Gen.44.12'>Nastala prohlídka; začala nejstarším a skončila u nejmladšího. Kalich se našel v žoku Benjamínově.</verse>
        <verse osisID='Gen.44.13'>Tu roztrhli svůj šat, náklad naložili na osly a vrátili se do města.</verse>
        <verse osisID='Gen.44.14'>Tak přišel Juda se svými bratry do Josefova domu. Josef tam ještě byl; i padli před ním k zemi.</verse>
        <verse osisID='Gen.44.15'>Josef se na ně rozkřikl: "Co jste to spáchali za čin! Což nevíte, že muž jako já všechno uhodne?"</verse>
        <verse osisID='Gen.44.16'>Juda odvětil: "Co můžeme svému pánu říci? Jak to omluvíme? Čím se ospravedlníme? Sám Bůh stíhá tvé otroky za jejich provinění. Teď jsme otroky svého pána, my i ten, u něhož se kalich našel."</verse>
        <verse osisID='Gen.44.17'>Josef řekl: "Takového jednání jsem dalek; mým otrokem se stane jen ten, u něhož se našel kalich, a vy odejděte v pokoji k svému otci."</verse>
        <verse osisID='Gen.44.18'>Juda k němu přistoupil a řekl: "Dovol, můj pane, aby tvůj otrok směl promluvit ke svému pánu. Ať proti tvému otroku nevzplane tvůj hněv. Ty jsi přece jako sám farao.</verse>
        <verse osisID='Gen.44.19'>Můj pán se svých otroků vyptával: »Máte ještě otce nebo bratra?«</verse>
        <verse osisID='Gen.44.20'>My jsme svému pánu odvětili: »Máme ještě starého otce a malého hocha, kterého zplodil ve svém stáří. Jeho bratr je mrtev, zůstal tedy po své matce sám; jeho otec jej miluje.«</verse>
        <verse osisID='Gen.44.21'>Nato jsi svým otrokům řekl: »Přiveďte ho sem ke mně, chci ho vidět na vlastní oči.«</verse>
        <verse osisID='Gen.44.22'>My jsme svému pánu odvětili: »Ten chlapec nemůže svého otce opustit. Opustí-li jej, otec zemře.«</verse>
        <verse osisID='Gen.44.23'>Ale ty jsi svým otrokům řekl: »Nepřijde-li sem s vámi váš nejmladší bratr, nikdy nespatříte mou tvář.«</verse>
        <verse osisID='Gen.44.24'>Když jsme pak přišli k tvému otroku, mému otci, oznámili jsme mu slova mého pána.</verse>
        <verse osisID='Gen.44.25'>Později náš otec řekl: »Nakupte nám znovu trochu potravy!«</verse>
        <verse osisID='Gen.44.26'>My jsme odvětili: »Nemůžeme tam sestoupit. Sestoupíme tam jen tehdy, bude-li s námi náš nejmladší bratr. Tvář toho muže nespatříme, nebude-li náš nejmladší bratr s námi.«</verse>
        <verse osisID='Gen.44.27'>Tvůj otrok, náš otec, nám řekl: »Vy víte, že mi má žena porodila dva syny.</verse>
        <verse osisID='Gen.44.28'>Jeden mi odešel. Naříkal jsem: Rozsápán je, rozsápán. Už jsem ho nespatřil.</verse>
        <verse osisID='Gen.44.29'>Vezmete-li mi i tohoto a přijde-li o život, uvalíte na mé šediny neštěstí a přivedete mě do podsvětí.«</verse>
        <verse osisID='Gen.44.30'>Co teď, až přijdu k tvému otroku, svému otci, a chlapec, na němž lpí celou svou duší, s námi nebude?</verse>
        <verse osisID='Gen.44.31'>Jakmile spatří, že chlapec s námi není, umře. Tvoji otroci uvalí žal na šediny tvého otroka, našeho otce, a přivedou ho do podsvětí.</verse>
        <verse osisID='Gen.44.32'>Tvůj otrok se za toho chlapce, aby ho otec pustil, zaručil takto: »Nepřivedu-li ho k tobě, prohřeším se proti svému otci na celý život.«</verse>
        <verse osisID='Gen.44.33'>Proto dovol, aby tvůj otrok zůstal u svého pána v otroctví namísto tohoto chlapce, a chlapec ať smí se svými bratry odejít.</verse>
        <verse osisID='Gen.44.34'>Jak bych mohl k svému otci přijít, kdyby chlapec nebyl se mnou? Což bych se mohl dívat na utrpení, které by mého otce postihlo?"</verse>
      </chapter>
      <chapter osisID='Gen.45'>
        <verse osisID='Gen.45.1'>Josef se už nemohl ovládnout přede všemi, kdo stáli kolem něho, a křikl: "Jděte všichni pryč!" Tak u něho nezůstal nikdo, když se dal poznat svým bratrům.</verse>
        <verse osisID='Gen.45.2'>Hlasitě se rozplakal. Slyšeli to Egypťané, slyšel to dům faraónův.</verse>
        <verse osisID='Gen.45.3'>Tu řekl bratrům: "Já jsem Josef. Můj otec vskutku ještě žije?" Bratři mu však nemohli odpovědět; tak se ho zhrozili.</verse>
        <verse osisID='Gen.45.4'>Josef je proto vyzval: "Přistupte ke mně." Když přistoupili, řekl jim: "Já jsem váš bratr Josef, kterého jste prodali do Egypta.</verse>
        <verse osisID='Gen.45.5'>Avšak netrapte se teď a nevyčítejte si, že jste mě sem prodali, neboť mě před vámi vyslal Bůh pro zachování života.</verse>
        <verse osisID='Gen.45.6'>V zemi trvá po dva roky hlad a ještě pět let nebude orba ani žeň.</verse>
        <verse osisID='Gen.45.7'>Bůh mě poslal před vámi, aby zajistil vaše potomstvo na zemi a aby vás zachoval při životě pro veliké vysvobození.</verse>
        <verse osisID='Gen.45.8'>A tak jste mě sem neposlali vy, ale Bůh. On mě učinil otcem faraónovým, pánem celého jeho domu a vladařem v celé egyptské zemi.</verse>
        <verse osisID='Gen.45.9'>Putujte rychle k otci a řekněte mu: »Toto praví tvůj syn Josef: Bůh mě učinil pánem celého Egypta. Nerozpakuj se a sestup ke mně.</verse>
        <verse osisID='Gen.45.10'>Budeš bydlit v zemi Gošenu, a tak mi budeš nablízku i se svými syny a vnuky, s bravem a skotem i se vším, co je tvé.</verse>
        <verse osisID='Gen.45.11'>Postarám se tam o tebe, neboť bude ještě pět let hladu, abys neměl nouzi ani ty ani tvůj dům ani nic z toho, co je tvé.«</verse>
        <verse osisID='Gen.45.12'>Vidíte na vlastní oči, i můj bratr Benjamín to vidí, že jsem to já sám, kdo s vámi mluví.</verse>
        <verse osisID='Gen.45.13'>Povězte otci, jakou vážnost mám v Egyptě, a vše, co jste viděli. Pospěšte si a přiveďte ho sem."</verse>
        <verse osisID='Gen.45.14'>Padl svému bratru Benjamínovi kolem krku a rozplakal se a Benjamín plakal na jeho šíji.</verse>
        <verse osisID='Gen.45.15'>Políbil také všechny bratry, sklonil se k nim a plakal. Teprve potom se bratři rozhovořili.</verse>
        <verse osisID='Gen.45.16'>Do faraónova domu se donesla zpráva: "Přišli Josefovi bratři." Bylo to milé faraónovi i jeho služebníkům.</verse>
        <verse osisID='Gen.45.17'>Farao tedy Josefovi řekl: "Pověz bratrům: Učiňte toto: Naložte na soumary náklad a dojděte do kenaanské země,</verse>
        <verse osisID='Gen.45.18'>vezměte otce a své rodiny a přijďte ke mně. Dám vám to nejlepší, co egyptská země má, a budete jíst tuk země.</verse>
        <verse osisID='Gen.45.19'>Přikazuji ti, abys jim řekl: Učiňte toto: Vezměte z egyptské země pro své děti a ženy povozy, dovezte svého otce a přijďte.</verse>
        <verse osisID='Gen.45.20'>Nelitujte ze svých věcí ničeho, protože budete mít to nejlepší z celé egyptské země."</verse>
        <verse osisID='Gen.45.21'>Izraelovi synové tak učinili. Josef jim podle faraónova příkazu vydal povozy a dal jim zásobu potravy na cestu.</verse>
        <verse osisID='Gen.45.22'>Všem jim dal sváteční pláště, Benjamínovi však dal tři sta šekelů stříbra a pět svátečních plášťů.</verse>
        <verse osisID='Gen.45.23'>A svému otci poslal tyto věci: deset oslů, kteří nesli nejlepší egyptské věci, deset oslic, které nesly obilí a chléb, a stravu otci na cestu.</verse>
        <verse osisID='Gen.45.24'>Pak své bratry propustil. Když odcházeli, řekl jim: "Jen mezi sebou nevyvolávejte po cestě hádky!"</verse>
        <verse osisID='Gen.45.25'>I vystoupili z Egypta a přišli do země kenaanské k svému otci Jákobovi.</verse>
        <verse osisID='Gen.45.26'>Oznámili mu: "Josef ještě žije, a dokonce je vladařem nad celou egyptskou zemí!" On však zůstal netečný, protože jim nevěřil.</verse>
        <verse osisID='Gen.45.27'>Vypravovali mu tedy všechno, co k nim Josef mluvil. Teprve když spatřil povozy, které Josef poslal, aby ho odvezly, okřál duch jejich otce Jákoba.</verse>
        <verse osisID='Gen.45.28'>"Stačí," zvolal Izrael, "můj syn Josef žije! Půjdu, abych ho ještě před smrtí uviděl."</verse>
      </chapter>
      <chapter osisID='Gen.46'>
        <verse osisID='Gen.46.1'>Izrael se vydal na cestu se vším, co měl. Když přišel do Beer-šeby, obětoval Bohu svého otce Izáka oběti.</verse>
        <verse osisID='Gen.46.2'>I řekl Bůh Izraelovi v nočních viděních: "Jákobe! Jákobe!" A on odvětil: "Tu jsem."</verse>
        <verse osisID='Gen.46.3'>Bůh pravil: "Já jsem Bůh, Bůh tvého otce. Neboj se sestoupit do Egypta; učiním tě tam velikým národem.</verse>
        <verse osisID='Gen.46.4'>Já sestoupím do Egypta s tebou a já tě také určitě vyvedu. Josef ti vlastní rukou zatlačí oči."</verse>
        <verse osisID='Gen.46.5'>Jákob se tedy zvedl z Beer-šeby a Izraelovi synové vysadili svého otce Jákoba i své dítky a ženy na povozy, které pro ně farao poslal.</verse>
        <verse osisID='Gen.46.6'>Vzali svá stáda i jmění, jehož nabyli v zemi kenaanské, a přišli do Egypta, Jákob a s ním celé jeho potomstvo.</verse>
        <verse osisID='Gen.46.7'>Přivedl do Egypta všechno své potomstvo, své syny a vnuky, své dcery a vnučky.</verse>
        <verse osisID='Gen.46.8'>Toto jsou jména synů Izraelových, kteří vstoupili do Egypta: Jákob a jeho synové. Jákobův prvorozený syn Rúben;</verse>
        <verse osisID='Gen.46.9'>jeho synové Chanók a Palú, Chesrón a Karmí.</verse>
        <verse osisID='Gen.46.10'>Synové Šimeónovi: Jemúel, Jámin a Óhad, Jákin a Sóchar a Šaul, syn ženy kenaanské.</verse>
        <verse osisID='Gen.46.11'>Synové Léviho: Geršón, Kehat a Merarí.</verse>
        <verse osisID='Gen.46.12'>Synové Judovi: Er, Ónan a Šela, Peres a Zerach; Er a Ónan však zemřeli v zemi Kenaanu. Synové Peresovi byli Chesrón a Chámul.</verse>
        <verse osisID='Gen.46.13'>Synové Isacharovi: Tóla a Púva, Jób a Šimrón.</verse>
        <verse osisID='Gen.46.14'>Synové Zabulónovi: Sered, Elón a Jachleel.</verse>
        <verse osisID='Gen.46.15'>Ti všichni jsou synové Lejini, které Jákobovi porodila v Rovinách aramských stejně jako dceru Dínu. Celkem třiatřicet synů a dcer.</verse>
        <verse osisID='Gen.46.16'>Synové Gádovi: Sifjón a Chagí, Šúni a Esbón, Éri, Aródi a Aréli.</verse>
        <verse osisID='Gen.46.17'>Synové Ašerovi: Jimna a Jišva, Jišví a Bería a jejich sestra Serach; synové Beríovi byli Cheber a Malkíel.</verse>
        <verse osisID='Gen.46.18'>To jsou synové Zilpy, kterou dal Lában své dceři Leji, a ona je porodila Jákobovi, šestnáct duší.</verse>
        <verse osisID='Gen.46.19'>Synové Jákobovy ženy Ráchel: Josef a Benjamín.</verse>
        <verse osisID='Gen.46.20'>Josefovi se narodili v zemi egyptské Manases a Efrajim, které mu porodila Asenat, dcera ónského kněze Potífery.</verse>
        <verse osisID='Gen.46.21'>Synové Benjamínovi: Bela, Beker a Ašbel, Géra a Naamán, Échi a Róš, Mupím a Chupím a Ard.</verse>
        <verse osisID='Gen.46.22'>To jsou synové Ráchelini, kteří se narodili Jákobovi, celkem čtrnáct duší.</verse>
        <verse osisID='Gen.46.23'>Synové Danovi: Chuším.</verse>
        <verse osisID='Gen.46.24'>Synové Neftalího: Jachseel a Gúní, Jeser a Šilem.</verse>
        <verse osisID='Gen.46.25'>To jsou synové Bilhy, kterou dal Lában své dceři Ráchel, a ona je porodila Jákobovi, celkem sedm duší.</verse>
        <verse osisID='Gen.46.26'>Celkový počet těch, kdo vstoupili do Egypta s Jákobem, z jehož beder vzešli, byl šedesát šest duší, kromě žen Jákobových synů.</verse>
        <verse osisID='Gen.46.27'>K tomu synové Josefovi, kteří se mu narodili v Egyptě, dva. Všech duší domu Jákobova, které vešly do Egypta, bylo sedmdesát.</verse>
        <verse osisID='Gen.46.28'>Jákob poslal před sebou k Josefovi Judu, aby dal předem pokyny do Gošenu. Pak vstoupili do země Gošenu.</verse>
        <verse osisID='Gen.46.29'>Josef dal zapřáhnout do vozu a vyjel svému otci Izraelovi vstříc do Gošenu. Když se setkali, padl mu kolem krku a na jeho šíji se rozplakal.</verse>
        <verse osisID='Gen.46.30'>Izrael Josefovi řekl: "Teď už mohu zemřít, když jsem spatřil tvou tvář a vím, že jsi ještě živ."</verse>
        <verse osisID='Gen.46.31'>Josef svým bratrům a rodině svého otce pravil: "Pojedu a ohlásím to faraónovi. Řeknu mu: »Přišli ke mně z kenaanské země moji bratři a rodina mého otce.</verse>
        <verse osisID='Gen.46.32'>Ti muži jsou pastýři ovcí, chovateli stád. Přišli se svým bravem a skotem a se vším, co mají.«</verse>
        <verse osisID='Gen.46.33'>Až vás farao zavolá a otáže se, jaké je vaše zaměstnání,</verse>
        <verse osisID='Gen.46.34'>řeknete: »Tvoji otroci jsou od svého mládí až doposud chovateli stád, stejně jako naši otcové.« To proto, abyste se mohli usídlit v zemi Gošenu, neboť pro Egypťany jsou všichni pastýři ovcí ohavností."</verse>
      </chapter>
      <chapter osisID='Gen.47'>
        <verse osisID='Gen.47.1'>Josef šel a oznámil faraónovi: "Můj otec a moji bratři se svým bravem a skotem i se vším, co mají, přišli ze země kenaanské. Jsou tu v zemi Gošenu."</verse>
        <verse osisID='Gen.47.2'>Potom vzal ze svých bratrů pět mužů a postavil je před faraóna.</verse>
        <verse osisID='Gen.47.3'>Farao se jeho bratrů otázal: "Jaké je vaše zaměstnání?" Oni mu odvětili: "Tvoji otroci jsou pastýři ovcí stejně jako naši otcové."</verse>
        <verse osisID='Gen.47.4'>A řekli faraónovi: "Přišli jsme, abychom v této zemi pobývali jako hosté, poněvadž pro ovce tvých otroků nebyla žádná pastva; na kenaanskou zemi těžce dolehl hlad. Dej svolení, ať tvoji otroci mohou sídlit v zemi Gošenu."</verse>
        <verse osisID='Gen.47.5'>Farao řekl Josefovi: "Tvůj otec a tvoji bratři přišli přece k tobě.</verse>
        <verse osisID='Gen.47.6'>Egyptská země je před tebou. Usídli tedy otce a bratry v nejlepší části země. Ať sídlí v zemi Gošenu. Máš-li za to, že jsou mezi nimi schopní muži, ustanov je správci nad mými stády."</verse>
        <verse osisID='Gen.47.7'>Pak uvedl Josef svého otce Jákoba a postavil jej před faraóna, a Jákob faraónovi požehnal.</verse>
        <verse osisID='Gen.47.8'>Farao se Jákoba otázal: "Kolik je let tvého života?"</verse>
        <verse osisID='Gen.47.9'>Jákob mu odvětil: "Dnů mého putování je sto třicet let. Léta mého života byla nečetná a zlá, nedosáhla let života mých otců za dnů jejich putování."</verse>
        <verse osisID='Gen.47.10'>Když Jákob faraónovi požehnal, vyšel od něho.</verse>
        <verse osisID='Gen.47.11'>Josef pak svého otce a bratry usadil a dal jim trvalé vlastnictví v zemi egyptské, v nejlepší její části, v zemi Ramesesu, podle faraónova rozkazu.</verse>
        <verse osisID='Gen.47.12'>A opatřoval svého otce i bratry chlebem, celý dům svého otce až po ty nejmenší.</verse>
        <verse osisID='Gen.47.13'>V celé zemi nebyl chléb; hlad doléhal velmi těžce. Země egyptská i země kenaanská byly hladem vyčerpány.</verse>
        <verse osisID='Gen.47.14'>Za obilí, které nakupovali, vybral Josef všechno stříbro, co se ho jen v zemi egyptské a kenaanské našlo, a odvedl je do faraónova domu.</verse>
        <verse osisID='Gen.47.15'>Tak došlo v zemi egyptské i kenaanské stříbro a všichni Egypťané přicházeli k Josefovi a žádali: "Dej nám chleba; copak ti máme umírat před očima jen proto, že nemáme stříbro?"</verse>
        <verse osisID='Gen.47.16'>Josef rozhodl: "Když už nemáte stříbro, dejte svá stáda a já vám za ně dám chléb."</verse>
        <verse osisID='Gen.47.17'>Přiváděli tedy svá stáda k Josefovi a Josef jim dával chléb za koně, za stáda bravu a skotu a za osly. Pečoval o ně tím, že jim v onom roce poskytoval za všechna jejich stáda chléb.</verse>
        <verse osisID='Gen.47.18'>Tak uplynul onen rok. V příštím roce však přišli znovu a řekli mu: "Nebudeme před pánem tajit, že stříbro došlo a stáda dobytka už též patří pánovi. Jak pán vidí, zůstala nám už jen těla a půda.</verse>
        <verse osisID='Gen.47.19'>Proč ti máme umírat před očima, my i naše půda? Kup nás i s naší půdou za chléb a budeme i se svou půdou faraónovými otroky. Vydej osivo, abychom zůstali naživu a nezemřeli a naše půda aby nezpustla."</verse>
        <verse osisID='Gen.47.20'>Josef tedy skoupil všechnu egyptskou půdu pro faraóna. Všichni Egypťané prodávali svá pole, neboť na ně tvrdě doléhal hlad. Země se tak stala vlastnictvím faraónovým.</verse>
        <verse osisID='Gen.47.21'>A lid od jednoho konce egyptského pomezí až ke druhému uvedl pod správu měst.</verse>
        <verse osisID='Gen.47.22'>Pouze půdu kněží nekupoval, neboť kněží měli od faraóna své důchody a žili z důchodů, které jim farao dával; proto svou půdu nemuseli prodat.</verse>
        <verse osisID='Gen.47.23'>Josef potom řekl lidu: "Dnes jsem koupil pro faraóna vás i vaši půdu. Zde máte osivo a půdu osejte.</verse>
        <verse osisID='Gen.47.24'>Pětinu z úrody budete odevzdávat faraónovi a čtyři díly vám zůstanou k osetí pole a pro obživu vaši a vašich domů a pro obživu vašich dětí."</verse>
        <verse osisID='Gen.47.25'>Odpověděli: "Tys nás zachoval při životě! Jen když získáme přízeň svého pána! Budeme faraónovými otroky."</verse>
        <verse osisID='Gen.47.26'>Josef tedy vydal o egyptské půdě nařízení dodnes platné: pětina úrody patří faraónovi. Faraónovým vlastnictvím se nestala jedině půda kněží.</verse>
        <verse osisID='Gen.47.27'>Izrael se usadil v egyptské zemi, na území Gošenu. Zabydleli se v ní, rozplodili se a velmi se rozmnožili.</verse>
        <verse osisID='Gen.47.28'>Jákob žil v egyptské zemi ještě sedmnáct let; všech let Jákobova života bylo sto čtyřicet sedm.</verse>
        <verse osisID='Gen.47.29'>Když se přiblížil den Izraelovy smrti, zavolal svého syna Josefa a řekl mu: "Jestliže jsem získal tvoji přízeň, vlož prosím ruku na můj klín a prokaž mi milosrdenství a věrnost: Nepohřbívej mě prosím v Egyptě!</verse>
        <verse osisID='Gen.47.30'>Až ulehnu ke svým otcům, vynes mě z Egypta a pochovej mě v jejich hrobě." Odpověděl: "Zachovám se podle tvých slov."</verse>
        <verse osisID='Gen.47.31'>Izrael řekl: "Přísahej mi." Tedy mu přísahal. I poklonil se Izrael k hlavám lůžka.</verse>
      </chapter>
      <chapter osisID='Gen.48'>
        <verse osisID='Gen.48.1'>Po těchto událostech pověděli Josefovi: "Tvůj otec je nemocen." Vzal tedy Josef s sebou oba své syny, Manasesa a Efrajima.</verse>
        <verse osisID='Gen.48.2'>I oznámili Jákobovi: "Přichází k tobě tvůj syn Josef." Tu se Izrael vzchopil a posadil se na lůžku.</verse>
        <verse osisID='Gen.48.3'>Jákob Josefovi řekl: "Bůh všemohoucí se mi ukázal v Lúzu v kenaanské zemi a požehnal mi</verse>
        <verse osisID='Gen.48.4'>slovy: »Hle, rozplodím tě a rozmnožím a učiním tě společenstvím lidských pokolení. Tuto zemi dávám do věčného vlastnictví tvému potomstvu.«</verse>
        <verse osisID='Gen.48.5'>Oba synové, kteří se ti v egyptské zemi narodili před mým příchodem k tobě do Egypta, budou nyní moji. Efrajim a Manases jsou moji jako Rúben a Šimeón.</verse>
        <verse osisID='Gen.48.6'>Děti pak, které zplodíš po nich, budou tvé; ve svém dědictví se budou nazývat jmény svých bratrů.</verse>
        <verse osisID='Gen.48.7'>Když jsem přicházel z Rovin aramských, zemřela mi před očima Ráchel; bylo to v kenaanské zemi na cestě nedaleko Efraty a pochoval jsem ji tam u cesty do Efraty, to je do Betléma."</verse>
        <verse osisID='Gen.48.8'>Izrael pohleděl na Josefovy syny a zeptal se: "Kdo to je?"</verse>
        <verse osisID='Gen.48.9'>Josef otci odvětil: "To jsou moji synové, které mi zde Bůh dal." Otec řekl: "Nuže, přiveď je ke mně, abych jim požehnal."</verse>
        <verse osisID='Gen.48.10'>Izrael měl totiž oči obtížené stářím a špatně viděl. Josef je k němu přivedl, on je políbil a objal.</verse>
        <verse osisID='Gen.48.11'>Izrael Josefovi řekl: "Nedoufal jsem, že ještě někdy uvidím tvou tvář, a hle, Bůh mi dopřál vidět i tvé potomky."</verse>
        <verse osisID='Gen.48.12'>Poté je Josef odvedl od jeho kolenou a sklonil se tváří až k zemi.</verse>
        <verse osisID='Gen.48.13'>Vzal oba, pravou rukou Efrajima a postavil ho k Izraelově levici, levou rukou Manasesa a postavil ho k Izraelově pravici.</verse>
        <verse osisID='Gen.48.14'>I vztáhl Izrael pravici a položil ji na hlavu Efrajima, který byl mladší, a levici na hlavu Manasesovu. Zkřížil ruce úmyslně, ačkoli prvorozený byl Manases.</verse>
        <verse osisID='Gen.48.15'>Požehnal Josefovi takto: "Bůh, před nímž ustavičně chodívali moji otcové Abraham a Izák, Bůh, Pastýř, který mě vodí od počátku až dodnes,</verse>
        <verse osisID='Gen.48.16'>Anděl, Vykupitel, jenž před vším zlým mě chránil, ať požehná těm chlapcům. Ať se v nich hlásá mé jméno a jméno mých otců Abrahama a Izáka; ať se nesmírně rozmnoží uprostřed země."</verse>
        <verse osisID='Gen.48.17'>Josef viděl, že otec položil pravou ruku na hlavu Efrajimovu, a nelíbilo se mu to. Uchopil tedy otcovu ruku, aby ji přenesl z hlavy Efrajimovy na hlavu Manasesovu.</verse>
        <verse osisID='Gen.48.18'>Řekl mu: "Ne tak, otče, vždyť prvorozený je tento. Polož svou pravici na jeho hlavu."</verse>
        <verse osisID='Gen.48.19'>Otec však odmítl: "Vím, synu, vím. Také on se stane lidem a také on vzroste. Jeho mladší bratr jej však přeroste a jeho potomstvo naplní pronárody."</verse>
        <verse osisID='Gen.48.20'>A toho dne jim požehnal: "Tvým jménem bude Izrael žehnat: Bůh tě učiň jako Efrajima a Manasesa." Tak povýšil Efrajima nad Manasesa.</verse>
        <verse osisID='Gen.48.21'>Josefovi Izrael řekl: "Hle, já umírám, ale Bůh bude s vámi a přivede vás zpátky do země vašich otců.</verse>
        <verse osisID='Gen.48.22'>Tobě dávám o jeden díl víc než tvým bratrům; získal jsem jej z rukou Emorejců svým mečem a svým lukem."</verse>
      </chapter>
      <chapter osisID='Gen.49'>
        <verse osisID='Gen.49.1'>I povolal Jákob své syny a řekl: "Sejděte se, oznámím vám, co v budoucnu vás potká.</verse>
        <verse osisID='Gen.49.2'>Shromážděte se a slyšte, synové Jákobovi, slyšte Izraele, svého otce.</verse>
        <verse osisID='Gen.49.3'>Rúbene, tys můj prvorozený, síla má a prvotina mého mužství; povzneseností a mocí překypuješ.</verse>
        <verse osisID='Gen.49.4'>Přetekls jak vody; nebudeš však první, protože jsi vstoupil na otcovo lože. Tehdy znesvětils je. Na mé lůžko vstoupil!</verse>
        <verse osisID='Gen.49.5'>Šimeón a Lévi, bratři, jejich zbraně - nástroj násilí.</verse>
        <verse osisID='Gen.49.6'>V jejich kruh ať nevstupuje moje duše, s jejich spolkem zajedno ať není moje sláva, neboť v hněvu povraždili muže, ve svém rozvášnění ochromili býky.</verse>
        <verse osisID='Gen.49.7'>Buď proklet jejich hněv, že byl tak prudký, jejich prchlivost, že byla tak krutá. Rozdělím je v Jákobovi, rozptýlím je v Izraeli.</verse>
        <verse osisID='Gen.49.8'>Tobě, Judo, tobě vzdají čest tví bratři. Na šíji nepřátel dopadne tvá ruka; synové tvého otce se ti budou klanět.</verse>
        <verse osisID='Gen.49.9'>Mládě lví je Juda. S úlovkem, můj synu, vystoupil jsi vzhůru. Stočil se a odpočíval jako lev, jak lvice. Kdo ho donutí, aby povstal?</verse>
        <verse osisID='Gen.49.10'>Juda nikdy nebude zbaven žezla ani palcátu, jenž u nohou mu leží, dokud nepřijde ten, který z něho vzejde; toho budou poslouchat lidská pokolení.</verse>
        <verse osisID='Gen.49.11'>Své oslátko si přiváže k vinné révě, mládě své oslice k révoví. Oděv svůj vypere ve víně, háv knížecí v krvi hroznů.</verse>
        <verse osisID='Gen.49.12'>Oči bude mít tmavší než víno, zuby bělejší než mléko.</verse>
        <verse osisID='Gen.49.13'>Zabulón se rozloží až k břehům moře, tam, kde lodě kotví, dosáhne až k Sidónu svým bokem.</verse>
        <verse osisID='Gen.49.14'>Isachar, to kostnatý je osel. Mezi dvěma ohradami odpočívá.</verse>
        <verse osisID='Gen.49.15'>Uviděl, jak dobré odpočinutí mít bude a že rozkošná je země; sehnul hřbet a břemena nosil, podrobil se otrockým pracím.</verse>
        <verse osisID='Gen.49.16'>Dan, ten povede pře svého lidu jako jeden z kmenů Izraele.</verse>
        <verse osisID='Gen.49.17'>Hadem na cestě buď Dan, buď na stezce růžkatou zmijí, jež do paty uštkne koně, že se jeho jezdec skácí nazpět. -</verse>
        <verse osisID='Gen.49.18'>Ve tvou spásu naději jsem složil, Hospodine!</verse>
        <verse osisID='Gen.49.19'>Na Gáda se vrhne horda, on však hordě té do týla vpadne.</verse>
        <verse osisID='Gen.49.20'>Ašerův chléb bude tučnost sama, lahůdky i králům bude skýtat.</verse>
        <verse osisID='Gen.49.21'>Neftalí, laň vypuštěná, promlouvá úchvatnými slovy.</verse>
        <verse osisID='Gen.49.22'>Josef, toť mladý plodonosný štěp, plodonosný štěp nad pramenem, přes zeď pnou se jeho ratolesti.</verse>
        <verse osisID='Gen.49.23'>Hořkostí ho naplnili, ohrožovali ho, střelci úklady mu nastrojili.</verse>
        <verse osisID='Gen.49.24'>Jeho luk si zachová svou pružnost, jeho paže svoji svěžest. Z rukou Přesilného Jákobova vzejde pastýř, kámen Izraele,</verse>
        <verse osisID='Gen.49.25'>z rukou Boha tvého otce. Kéž pomáhá tobě, kéž ti Všemohoucí žehná shora hojným požehnáním nebes, hojným požehnáním tůně propastné, jež odpočívá dole, hojným požehnáním prsů, požehnáním lůna.</verse>
        <verse osisID='Gen.49.26'>Požehnání tvého otce překonají požehnání horstev věčných, pahorků dávnověkých dary vytoužené. Ať přijdou na hlavu Josefovu, na temeno zasvěcence mezi bratry.</verse>
        <verse osisID='Gen.49.27'>Benjamín svůj úlovek rve jako vlk, co odvlekl, požírá hned ráno, večer dělí kořist."</verse>
        <verse osisID='Gen.49.28'>To jsou všechny izraelské kmeny, celkem dvanáct, a toto k nim mluvil jejich otec, když jim žehnal. Každému požehnal zvláštním požehnáním.</verse>
        <verse osisID='Gen.49.29'>Také jim přikázal: "Až budu připojen ke svému lidu, pochovejte mě k mým otcům do jeskyně, která je na poli Chetejce Efróna,</verse>
        <verse osisID='Gen.49.30'>do jeskyně na poli v Makpele, naproti Mamre v kenaanské zemi; to pole koupil Abraham od Chetejce Efróna, aby měl vlastní hrob.</verse>
        <verse osisID='Gen.49.31'>Tam pochovali Abrahama a jeho ženu Sáru, tam pochovali Izáka a jeho ženu Rebeku, a tam jsem pochoval Leu.</verse>
        <verse osisID='Gen.49.32'>To pole bylo i s jeskyní získáno od Chetejců."</verse>
        <verse osisID='Gen.49.33'>Když Jákob dokončil příkazy svým synům, uložil se opět na lože a zesnul. Tak byl připojen k svému lidu.</verse>
      </chapter>
      <chapter osisID='Gen.50'>
        <verse osisID='Gen.50.1'>Tu padl Josef na tvář svého otce, plakal nad ním a líbal ho.</verse>
        <verse osisID='Gen.50.2'>Potom přikázal svým služebníkům lékařům, aby otce nabalzamovali. Lékaři balzamovali Izraele</verse>
        <verse osisID='Gen.50.3'>plných čtyřicet dní; tak dlouho totiž trvá balzamování. Egypťané ho oplakávali sedmdesát dní.</verse>
        <verse osisID='Gen.50.4'>Když přešly dny smutku, promluvil Josef k nejbližším faraónovým: "Jestliže jsem získal vaši přízeň, předložte faraónovi mou prosbu:</verse>
        <verse osisID='Gen.50.5'>Můj otec mě zapřisáhl slovy: »Hle, já umírám. Pochovej mě v mé hrobce, kterou jsem si vytesal v kenaanské zemi.« Dovol, abych tam vystoupil a pochoval svého otce; pak se navrátím."</verse>
        <verse osisID='Gen.50.6'>Farao řekl: "Jen vystup a pohřbi svého otce, jak tě zapřisáhl."</verse>
        <verse osisID='Gen.50.7'>I šel Josef pochovat svého otce a šli s ním všichni faraónovi služebníci, starší jeho domu i všichni starší egyptské země,</verse>
        <verse osisID='Gen.50.8'>celý Josefův dům a jeho bratři i dům jeho otce. V zemi Gošenu zanechali pouze své dítky, svůj brav a skot.</verse>
        <verse osisID='Gen.50.9'>Vytáhlo s ním též vozatajstvo a jezdectvo. Byl to velmi slavný průvod.</verse>
        <verse osisID='Gen.50.10'>Když přišli do Goren-atádu, který je u Jordánu, dali se do velikého a velmi ponurého nářku. Josef tu uspořádal za svého otce sedmidenní smuteční slavnost.</verse>
        <verse osisID='Gen.50.11'>Kenaanci, obyvatelé té země, viděli smuteční slavnost v Goren-atádu a pravili: "Egypt má těžký smutek!" Proto pojmenovali to místo, které je u Jordánu, Ábel-misrajim (to je Smutek Egypta).</verse>
        <verse osisID='Gen.50.12'>Pak synové učinili, jak jim otec přikázal.</verse>
        <verse osisID='Gen.50.13'>Donesli ho do kenaanské země a pochovali ho v jeskyni na poli v Makpele; to pole naproti Mamre koupil Abraham od Chetejce Efróna, aby měl vlastní hrob.</verse>
        <verse osisID='Gen.50.14'>Po otcově pohřbu se Josef vrátil do Egypta se svými bratry a se všemi, kteří s ním vyšli pochovat jeho otce.</verse>
        <verse osisID='Gen.50.15'>Když si Josefovi bratři uvědomili, že jejich otec je mrtev, řekli si: "Jen aby na nás Josef nezanevřel a neoplatil nám všechno zlo, kterého jsme se na něm dopustili."</verse>
        <verse osisID='Gen.50.16'>Proto mu vzkázali: "Tvůj otec před smrtí přikázal:</verse>
        <verse osisID='Gen.50.17'>Josefovi řekněte toto: »Ach, odpusť prosím svým bratrům přestoupení a hřích, neboť se na tobě dopustili zlého činu. Odpusť prosím služebníkům Boha tvého otce to přestoupení.«" Josef se nad jejich vzkazem rozplakal.</verse>
        <verse osisID='Gen.50.18'>Pak přišli bratři sami, padli před ním a řekli: "Tu jsme, měj nás za otroky!"</verse>
        <verse osisID='Gen.50.19'>Josef jim však odvětil: "Nebojte se. Což jsem Bůh?</verse>
        <verse osisID='Gen.50.20'>Vy jste proti mně zamýšleli zlo, Bůh však zamýšlel dobro; tím, co se stalo, jak dnes vidíme, zachoval naživu četný lid.</verse>
        <verse osisID='Gen.50.21'>Nebojte se už tedy; postarám se o vás i o vaše děti." Tak je těšil a promlouval jim k srdci.</verse>
        <verse osisID='Gen.50.22'>Josef sídlil v Egyptě i s domem svého otce a byl živ sto deset let.</verse>
        <verse osisID='Gen.50.23'>Syny Efrajimovy viděl do třetího pokolení. Též synové Makíra, syna Manasesova, se zrodili na Josefova kolena.</verse>
        <verse osisID='Gen.50.24'>Potom Josef svým bratrům řekl: "Já umírám, ale Bůh vás jistě navštíví a vyvede vás odtud do země, kterou přísežně slíbil Abrahamovi, Izákovi a Jákobovi."</verse>
        <verse osisID='Gen.50.25'>A zapřisáhl syny Izraelovy slovy: "Bůh vás jistě navštíví a pak odtud vynesete mé kosti."</verse>
        <verse osisID='Gen.50.26'>I umřel Josef, když mu bylo sto deset let; nabalzamovali ho a položili do rakve v Egyptě.</verse>
      </chapter>
    </div></osisText>
</osis>