<?xml version='1.0' encoding='UTF-8'?>
<osis xmlns='http://www.bibletechnologies.net/2003/OSIS/namespace' xsi:schemaLocation='http://www.bibletechnologies.net/2003/OSIS/namespace http://www.bibletechnologies.net/osisCore.2.1.1.xsd' xmlns:xsi='http://www.w3.org/2001/XMLSchema-instance'>
  <osisText osisRefWork='Bible' osisIDWork='CzeCEP' xml:lang='cs'>
    <header>
      <revisionDesc>
        <date>2010-02-26</date>
        <p>initial OSIS 2.1.1 version</p>
      </revisionDesc>
      <work osisWork='CzeCEP'>
        <title>Czech Ekumenicky Cesky preklad</title>
        <contributor>Sword Project</contributor>
        <creator>Pan Tau</creator>
        <creator role='encoder'>ZefToOsis 1.0.0</creator>
        <subject>holy bible</subject>
        <date>2009-01-23</date>
        <description>Czech Ekumenicky Cesky preklad: Bible Pismo svate Stareho i Noveho Zakona podle ekumenickeho vydani z r. 1985 (c) Ekumenicka\par rada cirkvi v CR.</description>
        <publisher>graphic artist</publisher>
        <type type='OSIS'>Bible</type>
        <identifier type='OSIS'>CzeCEP</identifier>
        <source>http://www.crosswire.org/sword/servlet/SwordMod.Verify?modName=CzeCEP</source>
        <language type='IETF'>cs</language>
        <relation/>
        <coverage>provide the bible to the world</coverage>
        <rights>Copyrighted</rights>
        <scope/>
        <refSystem>Bible</refSystem>
      </work>
    </header>
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
  <div type='book' osisID='Deut'>
      <chapter osisID='Deut.1'>
        <verse osisID='Deut.1.1'>Toto jsou slova, která mluvil Mojžíš k celému Izraeli v Zajordání, ve stepní pustině naproti Súfu mezi Páranem, Tófelem, Lábanem, Chaserótem a Dí-zahabem.</verse>
        <verse osisID='Deut.1.2'>Cesta od Chorébu směrem k pohoří Seíru do Kádeš-barneje trvá jedenáct dní.</verse>
        <verse osisID='Deut.1.3'>Ve čtyřicátém roce, prvního dne jedenáctého měsíce, sdělil Mojžíš synům Izraele vše, co mu pro ně Hospodin přikázal,</verse>
        <verse osisID='Deut.1.4'>když porazil emorejského krále Síchona, jenž sídlil v Chešbónu, a bášanského krále Óga, jenž sídlil v Aštarótu a v Edreí.</verse>
        <verse osisID='Deut.1.5'>V Zajordání v moábské zemi začal Mojžíš vysvětlovat tento zákon:</verse>
        <verse osisID='Deut.1.6'>Hospodin, náš Bůh, k nám promluvil na Chorébu: "Dosti dlouho jste již pobyli na této hoře.</verse>
        <verse osisID='Deut.1.7'>Obraťte se a táhněte dál, vstupte na pohoří Emorejců a ke všem jejich sousedům na pustině, v pohoří i v Přímořské nížině, v Negebu a na mořském pobřeží, jděte do kenaanské země a na Libanón až k veliké řece, řece Eufratu.</verse>
        <verse osisID='Deut.1.8'>Hleď, předal jsem vám zemi. Jděte obsadit zemi, o níž Hospodin přísahal vašim otcům Abrahamovi, Izákovi a Jákobovi, že ji dá jim a jejich potomstvu."</verse>
        <verse osisID='Deut.1.9'>V oné době jsem vám řekl: "Nemohu vás sám unést.</verse>
        <verse osisID='Deut.1.10'>Hospodin, váš Bůh, vás rozmnožil; je vás dnes takové množství jako hvězd na nebi.</verse>
        <verse osisID='Deut.1.11'>Nechť vás Hospodin, Bůh vašich otců, rozhojní ještě tisíckrát, nechť vám žehná, jak vám přislíbil.</verse>
        <verse osisID='Deut.1.12'>Jak bych mohl sám unést vaše těžkosti, břemena a spory!</verse>
        <verse osisID='Deut.1.13'>Přiveďte ze svých kmenů moudré, rozumné a zkušené muže a já je učiním vašimi náčelníky."</verse>
        <verse osisID='Deut.1.14'>Odpověděli jste mi: "Ta věc, kterou navrhuješ učinit, je dobrá."</verse>
        <verse osisID='Deut.1.15'>Vzal jsem tedy představitele vašich kmenů, moudré a zkušené muže, a ustanovil jsem je za vaše náčelníky, za velitele nad tisíci, nad sty, padesáti a deseti a za správce vašich kmenů.</verse>
        <verse osisID='Deut.1.16'>V oné době jsem také přikázal vašim soudcům: "Vyslechněte své bratry a suďte každého v rozepři s jeho bratrem i s bezdomovcem spravedlivě.</verse>
        <verse osisID='Deut.1.17'>Při soudu nebuďte straničtí, vyslechněte jak malého, tak velkého a nikoho se nelekejte; soud je věcí Boží. Záležitost, která bude pro vás obtížná, předložte mně a já ji vyslechnu."</verse>
        <verse osisID='Deut.1.18'>V oné době jsem vám přikázal všechno, co máte dělat.</verse>
        <verse osisID='Deut.1.19'>Od Chorébu jsme pak táhli dál a šli jsme celou tou velikou a hroznou pouští, kterou jste viděli, cestou k Emorejskému pohoří, jak nám přikázal Hospodin, náš Bůh, až jsme přišli do Kádeš-barneje.</verse>
        <verse osisID='Deut.1.20'>Tu jsem vám řekl: "Přišli jste až k Emorejskému pohoří, které nám dává Hospodin, náš Bůh.</verse>
        <verse osisID='Deut.1.21'>Hleď, Hospodin, tvůj Bůh, předal tu zemi tobě. Vytáhni a obsaď ji, jak ti poručil Hospodin, Bůh tvých otců. Neboj se a neděs."</verse>
        <verse osisID='Deut.1.22'>Ale vy všichni jste ke mně přistoupili s návrhem: "Pošleme před sebou muže, aby nám obhlédli zemi a podali nám zprávu o cestě, kterou máme táhnout, i o městech, do nichž máme vstoupit."</verse>
        <verse osisID='Deut.1.23'>Pokládal jsem to za dobré, proto jsem z vás vybral dvanáct mužů, po jednom z každého kmene.</verse>
        <verse osisID='Deut.1.24'>Ti se vypravili na výzvědy, vystoupili na pohoří a přišli až do úvalu Eškólu.</verse>
        <verse osisID='Deut.1.25'>Vzali s sebou z plodů té země, přinesli k nám dolů a podali nám zprávu: "Země, kterou nám dává Hospodin, náš Bůh, je dobrá."</verse>
        <verse osisID='Deut.1.26'>Ale vy jste nechtěli táhnout a vzpírali jste se rozkazu Hospodina, svého Boha.</verse>
        <verse osisID='Deut.1.27'>Žehrali jste na něj ve svých stanech a říkali: "Hospodin nás vyvedl z egyptské země z nenávisti, aby nás vydal do rukou Emorejců, a tak nás vyhladil.</verse>
        <verse osisID='Deut.1.28'>Kam to táhneme? Naši bratři nás zbavili odvahy, když řekli: Viděli jsme tam lid větší a vyšší než jsme my, města veliká a opevněná až k nebi, dokonce i Anákovce."</verse>
        <verse osisID='Deut.1.29'>Tu jsem vám řekl: "Nemějte strach a nebojte se jich.</verse>
        <verse osisID='Deut.1.30'>Hospodin, váš Bůh, který jde před vámi, bude bojovat za vás, jak to před vašima očima učinil s vámi v Egyptě</verse>
        <verse osisID='Deut.1.31'>i v poušti, kde jsi viděl, jak tě Hospodin, tvůj Bůh, nesl, jako nosí muž svého syna, po celé cestě, kterou jste prošli, až jste došli k tomuto místu."</verse>
        <verse osisID='Deut.1.32'>Přesto teď nevěříte Hospodinu, svému Bohu,</verse>
        <verse osisID='Deut.1.33'>který chodí cestou před vámi, aby vám vyhlédl místo k táboření, a ukazuje vám cestu, po níž máte jít, za noci v ohni a ve dne v oblaku.</verse>
        <verse osisID='Deut.1.34'>Když Hospodin vyslechl vaše slova, rozlítil se a přísahal:</verse>
        <verse osisID='Deut.1.35'>"Věru, nikdo z mužů tohoto zlého pokolení nespatří tu dobrou zemi, kterou jsem přísahal dát jejich otcům.</verse>
        <verse osisID='Deut.1.36'>Jenom Káleb, syn Jefunův, ten ji spatří, jemu a jeho synům dám zemi, na níž stanula jeho noha, protože se cele oddal Hospodinu."</verse>
        <verse osisID='Deut.1.37'>Kvůli vám se Hospodin rozhněval i na mne. Řekl: "Ani ty tam nevejdeš.</verse>
        <verse osisID='Deut.1.38'>Jozue, syn Núnův, který ti je k službě, ten tam vejde. Posilni ho, neboť on rozdělí Izraeli zemi v dědictví.</verse>
        <verse osisID='Deut.1.39'>Dám ji vašim dětem, o nichž jste říkali, že se stanou kořistí nepřátel; vaši synové, kteří dnes ještě nerozeznávají dobro od zla, ti tam vejdou. Jim ji dám a oni ji obsadí.</verse>
        <verse osisID='Deut.1.40'>Ale vy se obraťte a táhněte do pouště cestou k Rákosovému moři."</verse>
        <verse osisID='Deut.1.41'>Tu jste mi odpověděli: "Zhřešili jsme proti Hospodinu. Chceme táhnout a bojovat tak, jak nám přikázal Hospodin, náš Bůh." Pak se každý z vás opásal svou válečnou zbrojí a chystali jste se lehkovážně vystoupit na pohoří.</verse>
        <verse osisID='Deut.1.42'>Hospodin mi však řekl: "Vyřiď jim: Netáhněte a nebojujte, neboť já mezi vámi nebudu, a budete od svých nepřátel poraženi."</verse>
        <verse osisID='Deut.1.43'>Mluvil jsem k vám, ale vy jste neposlechli, vzepřeli jste se Hospodinovu rozkazu a opovážlivě jste vystoupili na pohoří.</verse>
        <verse osisID='Deut.1.44'>Emorejci, sídlící na tom pohoří, vyrazili proti vám, hnali se za vámi jako vosy a rozprášili vás po Seíru až do Chormy.</verse>
        <verse osisID='Deut.1.45'>Tu jste se vrátili a plakali před Hospodinem, ale Hospodin váš hlas nevyslyšel, nepopřál vám sluchu.</verse>
        <verse osisID='Deut.1.46'>Proto jste museli po mnoho dní zůstat v Kádeši; zůstali jste tam téměř rok.</verse>
      </chapter>
      <chapter osisID='Deut.2'>
        <verse osisID='Deut.2.1'>Potom jsme se obrátili a táhli dál do pouště cestou k Rákosovému moři, jak Hospodin ke mně mluvil. Po mnoho dní jsme obcházeli pohoří Seír.</verse>
        <verse osisID='Deut.2.2'>Tu mi Hospodin řekl:</verse>
        <verse osisID='Deut.2.3'>"Už dosti dlouho obcházíte toto pohoří. Obraťte se na sever.</verse>
        <verse osisID='Deut.2.4'>Lidu přikaž: Procházíte územím svých bratří Ezauovců, sídlících v Seíru. Budou se vás bát, ale mějte se napozoru.</verse>
        <verse osisID='Deut.2.5'>Nedrážděte je, neboť z jejich země vám nedám ani šlépěj půdy. Pohoří Seír jsem dal do vlastnictví Ezauovi.</verse>
        <verse osisID='Deut.2.6'>Za stříbro si od nich budete kupovat pokrm, abyste měli co jíst, za stříbro si od nich budete opatřovat vodu, abyste měli co pít.</verse>
        <verse osisID='Deut.2.7'>Hospodin, tvůj Bůh, ti při veškeré práci tvých rukou žehnal; znal tvé putování touto velikou pouští. Už po čtyřicet let je Hospodin, tvůj Bůh, s tebou; v ničem jsi nestrádal."</verse>
        <verse osisID='Deut.2.8'>Přešli jsme tedy mimo území svých bratří Ezauovců, sídlících v Seíru, stranou cesty vedoucí pustinou od Élatu a Esjón-geberu. Tam jsme se obrátili a pokračovali směrem na Moábskou step.</verse>
        <verse osisID='Deut.2.9'>Tu mi Hospodin řekl: "Nedotírej na Moába a nedráždi ho k válce, neboť z jeho země ti nedám do vlastnictví nic. Ar jsem dal do vlastnictví synům Lotovým."</verse>
        <verse osisID='Deut.2.10'>(Předtím v něm sídlili Emejci, veliký a početný lid, vysoký jako Anákovci;</verse>
        <verse osisID='Deut.2.11'>ti byli stejně jako Anákovci pokládáni za Refájce, Moábci je však nazývali Emejci.</verse>
        <verse osisID='Deut.2.12'>V Seíru zase předtím sídlili Chorejci, ale Ezauovci si je podrobili; vyhladili je před sebou a usadili se na jejich místě, jako učinil Izrael se svou vlastní zemí, kterou jim dal Hospodin.)</verse>
        <verse osisID='Deut.2.13'>"Nuže vzhůru, přejděte potok Zered." I přešli jsme potok Zered.</verse>
        <verse osisID='Deut.2.14'>Doba, po kterou jsme putovali z Kádeš-barneje, až jsme překročili potok Zered, činila třicet osm let, dokud z tábora nevyhynulo do jednoho celé pokolení bojovníků, jak jim přísahal Hospodin.</verse>
        <verse osisID='Deut.2.15'>To právě Hospodinova ruka byla proti nim a uváděla je ve zmatek, dokud z tábora nevyhynuli do jednoho.</verse>
        <verse osisID='Deut.2.16'>Když pak všichni bojovníci z lidu do jednoho vymřeli,</verse>
        <verse osisID='Deut.2.17'>Hospodin ke mně promluvil:</verse>
        <verse osisID='Deut.2.18'>"Dnes procházíš moábským územím, městem Arem,</verse>
        <verse osisID='Deut.2.19'>a přibližuješ se k Amónovcům. Nedotírej na ně a nedráždi je, neboť ze země Amónovců ti nedám do vlastnictví nic. Dal jsem ji do vlastnictví synům Lotovým."</verse>
        <verse osisID='Deut.2.20'>(Také ona byla pokládána za zemi Refájců; předtím v ní sídlili Refájci, Amónovci je však nazývali Zamzumci.</verse>
        <verse osisID='Deut.2.21'>Byl to veliký a početný lid, vysoký jako Anákovci. Hospodin je před nimi vyhladil, takže si je podrobili a usadili se na jejich místě,</verse>
        <verse osisID='Deut.2.22'>jak to učinil pro Ezauovce sídlící v Seíru. Vyhladil před nimi Chorejce, takže si je podrobili a usadili se na jejich místě, a zde jsou až dosud.</verse>
        <verse osisID='Deut.2.23'>Avejce, sídlící ve dvorcích až do Gázy, vyhladili zase Kaftórci, kteří vytáhli z Kaftóru a usadili se na jejich místě.)</verse>
        <verse osisID='Deut.2.24'>"Vzhůru, táhněte dál a přejděte potok Arnón. Hleď, vydal jsem ti do rukou chešbónského krále Síchona, Emorejce, a jeho zemi. Začni ji obsazovat a vydráždi je tak k válce.</verse>
        <verse osisID='Deut.2.25'>Dnešním dnem začínám nahánět strach a bázeň z tebe národům pod celým nebem. Až o tobě uslyší zprávu, budou se před tebou třást a chvět úzkostí."</verse>
        <verse osisID='Deut.2.26'>Tehdy jsem poslal posly z pouště Kedemótu k chešbónskému králi Síchonovi s pokojným vzkazem:</verse>
        <verse osisID='Deut.2.27'>"Rád bych prošel tvou zemí. Půjdu jenom po cestě, neodbočím napravo ani nalevo.</verse>
        <verse osisID='Deut.2.28'>Za stříbro mi prodáš pokrm, abych měl co jíst, a za stříbro mi dáš vodu, abych měl co pít. Chci pouze pěšky projít,</verse>
        <verse osisID='Deut.2.29'>jak mi to dovolili Ezauovci sídlící v Seíru a Moábci sídlící v Aru, jen co přejdu přes Jordán do země, kterou nám dává Hospodin, náš Bůh."</verse>
        <verse osisID='Deut.2.30'>Ale chešbónský král Síchon nesvolil, abychom jí prošli, neboť Hospodin, tvůj Bůh, zatvrdil jeho ducha a dal mu srdce zpupné, aby ti ho vydal do rukou, jak se dnešního dne stalo.</verse>
        <verse osisID='Deut.2.31'>Tu mi Hospodin řekl: "Hleď, už ti vydávám Síchona a jeho zemi. Začni jeho zemi obsazovat."</verse>
        <verse osisID='Deut.2.32'>Síchon vytrhl proti nám do Jahsy k boji s veškerým svým lidem.</verse>
        <verse osisID='Deut.2.33'>A Hospodin, náš Bůh, nám ho vydal. Porazili jsme ho i jeho syny a všechen jeho lid.</verse>
        <verse osisID='Deut.2.34'>V oné době jsme dobyli všechna jeho města, vyhubili jsme každé jeho město jako klaté, muže, ženy i děti; nenechali jsme nikoho vyváznout.</verse>
        <verse osisID='Deut.2.35'>Jen dobytek a kořist z měst, která jsme dobyli, jsme si ponechali jako lup.</verse>
        <verse osisID='Deut.2.36'>Od Aróeru, který je na břehu potoka Arnónu, a od města, které je tam v úvalu, až do Gileádu nebyla pro nás žádná tvrz nedobytná; to vše nám vydal Hospodin, náš Bůh.</verse>
        <verse osisID='Deut.2.37'>Jen k zemi Amónovců ses nepřiblížil, k celému pásmu při potoku Jaboku, ani k městům v pohoří a vůbec nikam, kam nám Hospodin, náš Bůh, zakázal.</verse>
      </chapter>
      <chapter osisID='Deut.3'>
        <verse osisID='Deut.3.1'>Potom jsme se obrátili a táhli vzhůru cestou k Bášanu. Tu vytrhl proti nám k boji do Edreí bášanský král Óg s veškerým svým lidem.</verse>
        <verse osisID='Deut.3.2'>Ale Hospodin mi řekl: "Neboj se ho, neboť jsem ti ho vydal do rukou, i všechen jeho lid a jeho zemi. Naložíš s ním, jako jsi naložil s emorejským králem Síchonem, který sídlil v Chešbónu."</verse>
        <verse osisID='Deut.3.3'>Tak nám Hospodin, náš Bůh, vydal do rukou i bášanského krále Óga s veškerým jeho lidem. Pobili jsme je a nikdo z nich nevyvázl.</verse>
        <verse osisID='Deut.3.4'>V oné době jsme dobyli všechna jeho města. Nebylo žádné tvrze, kterou bychom jim nevzali, celkem šedesát měst, celý kraj Argób, Ógovo království v Bášanu.</verse>
        <verse osisID='Deut.3.5'>Všechna tato města byla opevněna vysokými hradbami s branami a závorami; mimoto jsme dobyli velmi mnoho otevřených měst.</verse>
        <verse osisID='Deut.3.6'>Vyhubili jsme je jako klatá, jako jsme učinili chešbónskému králi Síchonovi; vyhubili jsme každé město jako klaté, muže, ženy i děti.</verse>
        <verse osisID='Deut.3.7'>Všechen dobytek však a kořist z měst jsme si ponechali jako lup.</verse>
        <verse osisID='Deut.3.8'>Tak jsme v oné době vzali z rukou dvou emorejských králů, kteří byli v Zajordání, zemi od potoka Arnónu až k Chermónskému pohoří.</verse>
        <verse osisID='Deut.3.9'>(Chermón nazývají Sidónci Sirjón a Emorejci jej nazývají Senír.)</verse>
        <verse osisID='Deut.3.10'>Vzali jsme všechna města náhorní roviny, celý Gileád, celý Bášan až po Salku a Edreí, města Ógova království v Bášanu.</verse>
        <verse osisID='Deut.3.11'>Neboť právě bášanský král Óg zůstal ze zbytku Refájců. Hle, jeho lože, lože železné, je v Rabě Amónovců. Je dlouhé devět loket a široké čtyři lokte, měřeno běžným loktem.</verse>
        <verse osisID='Deut.3.12'>V oné době jsme tedy obsadili toto území od Aróeru při potoku Arnónu. Polovinu Gileádského pohoří s tamními městy jsem dal Rúbenovcům a Gádovcům.</verse>
        <verse osisID='Deut.3.13'>Zbytek Gileádu s celým Bášanem, královstvím Ógovým, jsem dal polovině kmene Manasesova, celý kraj Argób; celý Bášan se nazývá zemí Refájců.</verse>
        <verse osisID='Deut.3.14'>Manasesovec Jaír zabral celý kraj Argób až k pomezí gešúrskému a maakatskému a nazval jej - totiž Bášan - svým jménem: vesnice Jaírovy; jmenují se tak dodnes.</verse>
        <verse osisID='Deut.3.15'>Makírovi jsem dal Gileád.</verse>
        <verse osisID='Deut.3.16'>Rúbenovcům a Gádovcům jsem dal část Gileádu až k potoku Arnónu (hranici tvoří střed úvalu) a až k potoku Jaboku k hranici Amónovců,</verse>
        <verse osisID='Deut.3.17'>a pustinu s Jordánem jako hranici od Kineretu po Pusté moře, moře Solné, na východ od úpatí Pisgy.</verse>
        <verse osisID='Deut.3.18'>V oné době jsem vám přikázal: "Hospodin, váš Bůh, vám dal tuto zemi, abyste ji obsadili. Všichni, kteří jste schopni boje, potáhnete ve zbroji před svými bratry Izraelci.</verse>
        <verse osisID='Deut.3.19'>Jen vaše ženy, děti a stáda, vím, že máte četná stáda, zůstanou ve vašich městech, která jsem vám dal.</verse>
        <verse osisID='Deut.3.20'>Až Hospodin dopřeje odpočinutí vašim bratřím jako vám, až i oni obsadí zemi, kterou jim dává Hospodin, váš Bůh, za Jordánem, pak se vrátíte každý do svého vlastnictví, které jsem vám dal."</verse>
        <verse osisID='Deut.3.21'>Jozuovi jsem v oné době přikázal: "Na vlastní oči jsi viděl všechno, co Hospodin, váš Bůh, učinil těm dvěma králům. Tak učiní Hospodin všem královstvím, jimiž budeš procházet.</verse>
        <verse osisID='Deut.3.22'>Nebojte se jich, vždyť Hospodin, váš Bůh, bojuje za vás."</verse>
        <verse osisID='Deut.3.23'>V oné době jsem prosil Hospodina o smilování:</verse>
        <verse osisID='Deut.3.24'>"Panovníku Hospodine, ty jsi začal ukazovat svému služebníkovi svou velikost a svou pevnou ruku. Však také který bůh na nebi nebo na zemi by dovedl vykonat takové činy a takové bohatýrské skutky jako ty!</verse>
        <verse osisID='Deut.3.25'>Kéž smím přejít Jordán a spatřit tu dobrou zemi, co je za Jordánem, dobrou hornatou zemi a Libanón!"</verse>
        <verse osisID='Deut.3.26'>Ale Hospodin proti mně kvůli vám vzplanul prchlivostí a nevyslyšel mě. Řekl mi: "Máš dost. O této věci už ke mně nemluv.</verse>
        <verse osisID='Deut.3.27'>Vystup na vrchol Pisgy a rozhlédni se na západ, na sever, na jih a na východ; na vlastní oči se podívej. Tento Jordán však nepřejdeš.</verse>
        <verse osisID='Deut.3.28'>A dej příkazy Jozuovi, dodej mu síly a odvahy, neboť on ho přejde v čele tohoto lidu a rozdělí jim do dědictví zemi, kterou uvidíš."</verse>
        <verse osisID='Deut.3.29'>Tak jsme zůstali v údolí naproti Bét-peóru.</verse>
      </chapter>
      <chapter osisID='Deut.4'>
        <verse osisID='Deut.4.1'>Nyní tedy, Izraeli, slyš nařízení a práva, která vás učím dodržovat, abyste zůstali naživu a mohli obsadit zemi, kterou vám dává Hospodin, Bůh vašich otců.</verse>
        <verse osisID='Deut.4.2'>K tomu, co vám přikazuji, nic nepřidáte a nic z toho neuberete, ale budete dbát na příkazy Hospodina, svého Boha, které vám udílím.</verse>
        <verse osisID='Deut.4.3'>Na vlastní oči jste viděli, co Hospodin učinil kvůli Baal-peórovi, že každého muže, který chodil za Baal-peórem, Hospodin, tvůj Bůh, vyhladil z tvého středu.</verse>
        <verse osisID='Deut.4.4'>Ale vy, kteří jste se přimkli k Hospodinu, svému Bohu, jste dodnes všichni živi.</verse>
        <verse osisID='Deut.4.5'>Hleď, učil jsem vás nařízením a právům, jak mi přikázal Hospodin, můj Bůh, abyste je dodržovali v zemi, kterou přicházíte obsadit.</verse>
        <verse osisID='Deut.4.6'>Bedlivě je dodržujte. To bude vaše moudrost a rozumnost před zraky lidských pokolení. Když uslyší všechna tato nařízení, řeknou: "Jak moudrý a rozumný lid je tento veliký národ!"</verse>
        <verse osisID='Deut.4.7'>Což se najde jiný veliký národ, jemuž jsou jeho bohové tak blízko, jako je nám Hospodin, náš Bůh, kdykoli k němu voláme?</verse>
        <verse osisID='Deut.4.8'>A má jiný veliký národ nařízení a práva tak spravedlivá jako celý tento zákon, který vám dnes předkládám?</verse>
        <verse osisID='Deut.4.9'>Jenom si dej pozor a velice se střez zapomenout na věci, které jsi viděl na vlastní oči, aby nevymizely z tvého srdce po všechny dny tvého života. Seznam s nimi své syny i vnuky.</verse>
        <verse osisID='Deut.4.10'>Nezapomeň na den, kdy jsi stál před Hospodinem, svým Bohem, na Chorébu, kdy mi řekl Hospodin: "Shromáždi mi lid a dám jim slyšet svá slova, aby se mě naučili bát po všechny dny svého života na zemi a učili tomu i své syny."</verse>
        <verse osisID='Deut.4.11'>Tenkrát jste se přiblížili a stáli pod horou. Hora planula ohněm až do samých nebes a kolem byla tma, oblak a mrákota.</verse>
        <verse osisID='Deut.4.12'>I promluvil k vám Hospodin zprostředku ohně. Slyšeli jste zvuk slov, avšak žádnou podobu jste neviděli; slyšeli jste jen hlas.</verse>
        <verse osisID='Deut.4.13'>Oznámil vám svou smlouvu, kterou vám přikázal dodržovat, desatero přikázání, a napsal je na dvě kamenné desky.</verse>
        <verse osisID='Deut.4.14'>A mně Hospodin v oné době přikázal učit vás nařízením a právům, abyste je dodržovali v zemi, do které táhnete a kterou máte obsadit.</verse>
        <verse osisID='Deut.4.15'>V den, kdy k vám Hospodin mluvil na Chorébu zprostředku ohně, jste neviděli žádnou podobu; velice se tedy střezte,</verse>
        <verse osisID='Deut.4.16'>abyste se nezvrhli a neudělali si tesanou sochu, žádné sochařské zpodobení: zobrazení mužství nebo ženství,</verse>
        <verse osisID='Deut.4.17'>zobrazení jakéhokoli zvířete, které je na zemi, zobrazení jakéhokoli okřídleného ptáka, který létá po nebi,</verse>
        <verse osisID='Deut.4.18'>zobrazení jakéhokoli plaza, který se plazí po zemi, zobrazení jakékoli ryby, která je ve vodách pod zemí;</verse>
        <verse osisID='Deut.4.19'>abys nepovznášel své zraky k nebesům, a když bys viděl slunce, měsíc a hvězdy, všechen nebeský zástup, nedal se svést a neklaněl se jim a nesloužil tomu, co dal Hospodin, tvůj Bůh, jako podíl všem národům pod celým nebem.</verse>
        <verse osisID='Deut.4.20'>Ale vás Hospodin vzal a vyvedl z tavicí pece, z Egypta, abyste byli jeho dědičným lidem, jak tomu je dnes.</verse>
        <verse osisID='Deut.4.21'>Na mne se však Hospodin kvůli vám rozhněval a přísahal, že nepřejdu Jordán a že nevstoupím do té dobré země, kterou ti Hospodin, tvůj Bůh, dává do dědictví.</verse>
        <verse osisID='Deut.4.22'>Umřu v této zemi, nepřejdu Jordán, ale vy jej přejdete a tu dobrou zemi obsadíte.</verse>
        <verse osisID='Deut.4.23'>Dávejte si pozor, abyste nezapomněli na smlouvu Hospodina, svého Boha, kterou s vámi uzavřel, a neudělali si tesanou sochu, zpodobení čehokoli, co ti Hospodin, tvůj Bůh, zakázal,</verse>
        <verse osisID='Deut.4.24'>neboť Hospodin, tvůj Bůh, je oheň sžírající, Bůh žárlivě milující.</verse>
        <verse osisID='Deut.4.25'>Budeš plodit syny a vnuky a dožijete se v té zemi stáří; zvrhnete-li se však a uděláte si tesanou sochu, zpodobení čehokoli, a dopustíte se toho, co je zlé v očích Hospodina, tvého Boha, co ho uráží,</verse>
        <verse osisID='Deut.4.26'>beru si dnes proti vám za svědky nebe i zemi, že v zemi, do níž přejdete přes Jordán, abyste ji obsadili, rychle a nadobro vyhynete. Nebudete v ní dlouho živi, ale budete vyhlazeni.</verse>
        <verse osisID='Deut.4.27'>Hospodin vás rozptýlí mezi kdejaký lid, že z vás v pronárodech, kam vás Hospodin zavede, zbude jen malý počet.</verse>
        <verse osisID='Deut.4.28'>Tam budete sloužit bohům vyrobeným lidskýma rukama, bohům ze dřeva a z kamene, kteří nevidí a neslyší, nejedí a nečichají.</verse>
        <verse osisID='Deut.4.29'>Odtamtud budete hledat Hospodina, svého Boha; nalezneš ho, budeš-li ho opravdu hledat celým svým srdcem a celou svou duší.</verse>
        <verse osisID='Deut.4.30'>Ve svém soužení, až tě v posledních dnech toto všechno stihne, navrátíš se k Hospodinu, svému Bohu, a budeš ho poslouchat.</verse>
        <verse osisID='Deut.4.31'>Vždyť Hospodin, tvůj Bůh, je Bůh milosrdný, nenechá tě klesnout a nepřipustí tvou zkázu, nezapomene na smlouvu s tvými otci, kterou jim stvrdil přísahou.</verse>
        <verse osisID='Deut.4.32'>Jen se ptej na dřívější časy, které byly před tebou, od chvíle, kdy Bůh stvořil na zemi člověka. Ptej se od jednoho konce nebes ke druhému, zda se stala tak veliká věc anebo bylo o něčem takovém slýcháno.</verse>
        <verse osisID='Deut.4.33'>Zdali kdy slyšel lid hlas Boha mluvícího zprostředku ohně, jako jsi slyšel ty, a zůstal naživu,</verse>
        <verse osisID='Deut.4.34'>anebo zdali se pokusil nějaký bůh přijít a vzít pronárod zprostředku jiného pronároda zkouškami, znameními, zázraky a bojem, pevnou rukou a vztaženou paží, velkými hroznými činy, jak to vše s vámi učinil Hospodin, váš Bůh, v Egyptě tobě před očima.</verse>
        <verse osisID='Deut.4.35'>Tobě bylo odhaleno poznání, že Hospodin je Bůh; kromě něho není žádný jiný.</verse>
        <verse osisID='Deut.4.36'>Z nebe ti dal slyšet svůj hlas, aby tě napomenul, na zemi ti dal spatřit svůj veliký oheň a jeho slova jsi slyšel zprostředku ohně.</verse>
        <verse osisID='Deut.4.37'>Protože miloval tvé otce, vyvolil po nich i jejich potomstvo a tebe vyvedl svou velikou mocí z Egypta,</verse>
        <verse osisID='Deut.4.38'>aby před tebou vyhnal pronárody větší a zdatnější, než jsi ty, a přivedl tě do jejich země a dal ti ji do dědictví, jak tomu je dnes.</verse>
        <verse osisID='Deut.4.39'>Proto poznej dnes a vezmi si k srdci, že Hospodin je Bůh nahoře na nebesích i dole na zemi; žádný jiný není.</verse>
        <verse osisID='Deut.4.40'>Dbej na jeho nařízení a příkazy, které ti dnes udílím, aby se vedlo dobře tobě i tvým synům po tobě a abys byl dlouho živ na zemi, kterou ti pro všechny dny dává Hospodin, tvůj Bůh.</verse>
        <verse osisID='Deut.4.41'>Tehdy oddělil Mojžíš tři města v Zajordání, na východě,</verse>
        <verse osisID='Deut.4.42'>aby se tam mohl utéci ten, kdo zabil, pokud zabil svého bližního neúmyslně a neměl ho dříve v nenávisti. Nechť se uteče do některého z těchto měst a zůstane naživu:</verse>
        <verse osisID='Deut.4.43'>do rúbenovského Beseru ve stepi na náhorní rovině, do gádovského Rámotu v Gileádu a do manasesovského Gólanu v Bášanu.</verse>
        <verse osisID='Deut.4.44'>Toto je zákon, který předložil Mojžíš Izraelcům.</verse>
        <verse osisID='Deut.4.45'>Toto jsou svědectví, nařízení a práva, která přednesl Mojžíš Izraelcům po jejich vyjití z Egypta</verse>
        <verse osisID='Deut.4.46'>v Zajordání, v údolí naproti Bét-peóru, v zemi emorejského krále Síchona, jenž sídlil v Chešbónu; porazili ho Mojžíš a Izraelci po svém vyjití z Egypta.</verse>
        <verse osisID='Deut.4.47'>Obsadili jeho zemi i zemi bášanského krále Óga, obou emorejských králů v Zajordání, na východě:</verse>
        <verse osisID='Deut.4.48'>od Aróeru, který je na břehu potoka Arnónu, až k hoře Síonu, což je Chermón,</verse>
        <verse osisID='Deut.4.49'>a celou pustinu za Jordánem na východě až k Pustému moři pod úpatí Pisgy.</verse>
      </chapter>
      <chapter osisID='Deut.5'>
        <verse osisID='Deut.5.1'>Mojžíš svolal celý Izrael a řekl jim: Slyš, Izraeli, nařízení a práva, která vám dnes vyhlašuji. Učte se jim a bedlivě je dodržujte.</verse>
        <verse osisID='Deut.5.2'>Hospodin, náš Bůh, s námi uzavřel na Chorébu smlouvu.</verse>
        <verse osisID='Deut.5.3'>Tuto smlouvu neuzavřel Hospodin jen s našimi otci, ale s námi všemi, kteří jsme tu dnes naživu.</verse>
        <verse osisID='Deut.5.4'>Tváří v tvář mluvil s vámi Hospodin na hoře zprostředku ohně.</verse>
        <verse osisID='Deut.5.5'>Já jsem stál v oné době mezi Hospodinem a vámi, abych vám oznámil Hospodinovo slovo, protože jste se báli ohně a nevystoupili jste na horu. Řekl:</verse>
        <verse osisID='Deut.5.6'>"Já jsem Hospodin, tvůj Bůh; já jsem tě vyvedl z egyptské země, z domu otroctví.</verse>
        <verse osisID='Deut.5.7'>Nebudeš mít jiného boha mimo mne.</verse>
        <verse osisID='Deut.5.8'>Nezobrazíš si Boha zpodobením ničeho, co je nahoře na nebi, dole na zemi nebo ve vodách pod zemí.</verse>
        <verse osisID='Deut.5.9'>Nebudeš se ničemu takovému klanět ani tomu sloužit. Já Hospodin, tvůj Bůh, jsem Bůh žárlivě milující. Stíhám vinu otců na synech i do třetího a čtvrtého pokolení těch, kteří mě nenávidí,</verse>
        <verse osisID='Deut.5.10'>ale prokazuji milosrdenství tisícům pokolení těch, kteří mě milují a má přikázání zachovávají.</verse>
        <verse osisID='Deut.5.11'>Nezneužiješ jména Hospodina, svého Boha. Hospodin nenechá bez trestu toho, kdo by jeho jména zneužíval.</verse>
        <verse osisID='Deut.5.12'>Dbej na den odpočinku, aby ti byl svatý, jak ti přikázal Hospodin, tvůj Bůh.</verse>
        <verse osisID='Deut.5.13'>Šest dní budeš pracovat a dělat všechnu svou práci.</verse>
        <verse osisID='Deut.5.14'>Ale sedmý den je den odpočinutí Hospodina, tvého Boha. Nebudeš dělat žádnou práci ani ty ani tvůj syn a tvá dcera ani tvůj otrok a tvá otrokyně ani tvůj býk a tvůj osel, žádné tvé dobytče ani tvůj host, který žije v tvých branách, aby odpočinul tvůj otrok a tvá otrokyně tak jako ty.</verse>
        <verse osisID='Deut.5.15'>Pamatuj, že jsi byl otrokem v egyptské zemi a že tě Hospodin, tvůj Bůh, odtud vyvedl pevnou rukou a vztaženou paží. Proto ti přikázal Hospodin, tvůj Bůh, dodržovat den odpočinku.</verse>
        <verse osisID='Deut.5.16'>Cti svého otce i matku, jak ti přikázal Hospodin, tvůj Bůh, abys byl dlouho živ a dobře se ti vedlo na zemi, kterou ti dává Hospodin, tvůj Bůh.</verse>
        <verse osisID='Deut.5.17'>Nezabiješ. fehlt/missing</verse>
        <verse osisID='Deut.5.18'>Nesesmilníš. fehlt/missing</verse>
        <verse osisID='Deut.5.19'>Nepokradeš. fehlt/missing</verse>
        <verse osisID='Deut.5.20'>Nevydáš proti svému bližnímu falešné svědectví.</verse>
        <verse osisID='Deut.5.21'>Nebudeš dychtit po ženě svého bližního. Nebudeš toužit po domě svého bližního ani po jeho poli ani po jeho otroku ani po jeho otrokyni ani po jeho býku ani po jeho oslu, vůbec po ničem, co patří tvému bližnímu."</verse>
        <verse osisID='Deut.5.22'>Tato slova mluvil Hospodin k celému vašemu shromáždění na hoře zprostředku ohně, oblaku a mrákoty mocným hlasem a víc nepřipojil. Napsal je na dvě kamenné desky a dal je mně.</verse>
        <verse osisID='Deut.5.23'>Jakmile jste uslyšeli hlas zprostředku tmy, zatímco hora planula ohněm, přistoupili jste ke mně, všichni představitelé vašich kmenů a vaši starší,</verse>
        <verse osisID='Deut.5.24'>a řekli jste: "Hle, Hospodin, náš Bůh, nám ukázal svou slávu a velikost. Slyšeli jsme jeho hlas zprostředku ohně a viděli jsme dnešního dne, že Bůh mluví s člověkem a ten může zůstat naživu.</verse>
        <verse osisID='Deut.5.25'>Ale proč bychom teď měli zemřít? Vždyť nás tento veliký oheň pozře. Uslyšíme-li ještě dál hlas Hospodina, svého Boha, zemřeme.</verse>
        <verse osisID='Deut.5.26'>Kdo ze všeho tvorstva by mohl slyšet hlas živého Boha, mluvícího zprostředku ohně, jako slyšíme my, a zůstat naživu?</verse>
        <verse osisID='Deut.5.27'>Přistup k němu ty a vyslechni všechno, co Hospodin, náš Bůh, řekne. Ty nám pak vypovíš všechno, co k tobě promluví Hospodin, náš Bůh, a my to vyposlechneme a učiníme."</verse>
        <verse osisID='Deut.5.28'>Hospodin vyslechl vaše slova, když jste mluvili ke mně, a řekl mi: "Vyslechl jsem slova tohoto lidu, jak mluvili k tobě. Dobře to všechno pověděli.</verse>
        <verse osisID='Deut.5.29'>Kéž mají stále takové srdce, aby se mě báli po všechny dny a dbali na všechny mé příkazy, aby se jim i jejich synům vždycky vedlo dobře.</verse>
        <verse osisID='Deut.5.30'>Jdi, řekni jim: »Vraťte se do svých stanů.«</verse>
        <verse osisID='Deut.5.31'>Ty však zde u mne stůj a já ti sdělím všechna přikázání, nařízení a práva, kterým je budeš učit, aby je dodržovali v zemi, kterou jim dávám do vlastnictví."</verse>
        <verse osisID='Deut.5.32'>Bedlivě dodržujte, co vám přikázal Hospodin, váš Bůh, neuchylujte se napravo ani nalevo.</verse>
        <verse osisID='Deut.5.33'>Musíte se ve všem držet cesty, kterou vám Hospodin, váš Bůh, přikázal jít, a tak zůstanete naživu, dobře se vám povede a budete dlouho živi v zemi, kterou máte obsadit.</verse>
      </chapter>
      <chapter osisID='Deut.6'>
        <verse osisID='Deut.6.1'>Toto jsou přikázání, nařízení a práva, kterým vás Hospodin, váš Bůh, přikázal vyučovat, abyste je dodržovali v zemi, do níž táhnete a kterou máte obsadit:</verse>
        <verse osisID='Deut.6.2'>Aby ses bál Hospodina, svého Boha, a bedlivě dbal na všechna jeho nařízení a příkazy, které ti udílím, ty i tvůj syn a tvůj vnuk, po všechny dny svého života, abys byl dlouho živ.</verse>
        <verse osisID='Deut.6.3'>Poslouchej je, Izraeli, a bedlivě je dodržuj. Tak se ti povede dobře a velmi se rozmnožíte v zemi oplývající mlékem a medem, jak ti přislíbil Hospodin, Bůh tvých otců.</verse>
        <verse osisID='Deut.6.4'>Slyš, Izraeli, Hospodin je náš Bůh, Hospodin jediný.</verse>
        <verse osisID='Deut.6.5'>Budeš milovat Hospodina, svého Boha, celým svým srdcem a celou svou duší a celou svou silou.</verse>
        <verse osisID='Deut.6.6'>A tato slova, která ti dnes přikazuji, budeš mít v srdci.</verse>
        <verse osisID='Deut.6.7'>Budeš je vštěpovat svým synům a budeš o nich rozmlouvat, když budeš sedět doma nebo půjdeš cestou, když budeš uléhat nebo vstávat.</verse>
        <verse osisID='Deut.6.8'>Uvážeš si je jako znamení na ruku a budeš je mít jako pásek na čele mezi očima.</verse>
        <verse osisID='Deut.6.9'>Napíšeš je také na veřeje svého domu a na své brány.</verse>
        <verse osisID='Deut.6.10'>Až tě Hospodin, tvůj Bůh, přivede do země, o které přísahal tvým otcům Abrahamovi, Izákovi a Jákobovi, že ti ji dá, a dá ti veliká a dobrá města, která jsi nestavěl,</verse>
        <verse osisID='Deut.6.11'>domy plné všeho dobrého, které jsi nenaplnil, vykopané studny, které jsi nevykopal, vinice a olivoví, které jsi nevysadil, a budeš jíst a nasytíš se,</verse>
        <verse osisID='Deut.6.12'>pak si dávej pozor, abys nezapomněl na Hospodina, který tě vyvedl z egyptské země, z domu otroctví.</verse>
        <verse osisID='Deut.6.13'>Hospodina, svého Boha, se budeš bát, jemu budeš sloužit, při jeho jménu přísahat.</verse>
        <verse osisID='Deut.6.14'>Nesmíte chodit za jinými bohy z božstev těch národů, které jsou kolem vás,</verse>
        <verse osisID='Deut.6.15'>neboť uprostřed tebe je Bůh žárlivě milující, Hospodin, tvůj Bůh. Ať Hospodin, tvůj Bůh, nevzplane proti tobě hněvem a nevyhladí tě z povrchu země.</verse>
        <verse osisID='Deut.6.16'>Nepokoušejte Hospodina, svého Boha, jako jste ho pokoušeli v Masse.</verse>
        <verse osisID='Deut.6.17'>Musíte bedlivě dbát na příkazy Hospodina, svého Boha, na jeho svědectví a nařízení, která ti přikázal.</verse>
        <verse osisID='Deut.6.18'>Budeš dělat jen to, co je správné a dobré v Hospodinových očích, aby se ti dobře vedlo, až půjdeš obsadit tu dobrou zemi, o níž Hospodin přísahal tvým otcům,</verse>
        <verse osisID='Deut.6.19'>že z ní před tebou vypudí všechny tvé nepřátele; tak přece mluvil Hospodin.</verse>
        <verse osisID='Deut.6.20'>Až se tě tvůj syn v budoucnu zeptá: "Co to jsou ta svědectví, nařízení a práva, která vám přikázal Hospodin, náš Bůh?",</verse>
        <verse osisID='Deut.6.21'>odvětíš svému synu: "Byli jsme faraónovými otroky v Egyptě a Hospodin nás vyvedl z Egypta pevnou rukou.</verse>
        <verse osisID='Deut.6.22'>Před našimi zraky činil Hospodin znamení a zázraky veliké a zlé proti Egyptu, proti faraónovi i proti celému jeho domu.</verse>
        <verse osisID='Deut.6.23'>Ale nás odtamtud vyvedl, aby nás uvedl sem a dal nám zemi, kterou přísežně přislíbil našim otcům.</verse>
        <verse osisID='Deut.6.24'>Hospodin nám přikázal, abychom dodržovali všechna tato nařízení, báli se Hospodina, svého Boha, aby s námi bylo dobře po všechny dny, aby nás zachoval při životě, jak tomu je dnes.</verse>
        <verse osisID='Deut.6.25'>Bude se nám počítat za spravedlnost, budeme-li bedlivě dodržovat každý tento příkaz před Hospodinem, svým Bohem, jak nám přikázal."</verse>
      </chapter>
      <chapter osisID='Deut.7'>
        <verse osisID='Deut.7.1'>Až tě Hospodin, tvůj Bůh, uvede do země, kterou přicházíš obsadit, zažene před tebou početné pronárody, Chetejce, Girgašejce, Emorejce, Kenaance, Perizejce, Chivejce a Jebúsejce, sedm pronárodů početnějších a zdatnějších než ty.</verse>
        <verse osisID='Deut.7.2'>Hospodin, tvůj Bůh, ti je předá, abys je pobil. Vyhubíš je jako klaté, neuzavřeš s nimi smlouvu a nesmiluješ se nad nimi,</verse>
        <verse osisID='Deut.7.3'>nespřízníš se s nimi, svou dceru neprovdáš za syna někoho z nich ani jeho dceru nevezmeš pro svého syna.</verse>
        <verse osisID='Deut.7.4'>To by odvrátilo tvého syna ode mne, takže by sloužili jiným bohům. Hospodin by proti vám vzplanul hněvem a rychle by tě vyhladil.</verse>
        <verse osisID='Deut.7.5'>Proto s nimi naložíte takto: jejich oltáře rozboříte, jejich posvátné sloupy roztříštíte, jejich posvátné kůly pokácíte, jejich tesané sochy spálíte.</verse>
        <verse osisID='Deut.7.6'>Jsi přece svatý lid Hospodina, svého Boha; tebe si Hospodin, tvůj Bůh, vyvolil ze všech lidských pokolení, která jsou na tváři země, abys byl jeho lidem, zvláštním vlastnictvím.</verse>
        <verse osisID='Deut.7.7'>Nikoli proto, že byste byli početnější než kterýkoli jiný lid, přilnul k vám Hospodin a vyvolil vás. Vás je přece méně než kteréhokoli lidu.</verse>
        <verse osisID='Deut.7.8'>Ale protože vás Hospodin miluje a zachovává přísahu, kterou se zavázal vašim otcům, vyvedl vás Hospodin pevnou rukou a vykoupil tě z domu otroctví, z rukou faraóna, krále egyptského.</verse>
        <verse osisID='Deut.7.9'>Poznej tedy, že Hospodin, tvůj Bůh, je Bůh, Bůh věrný, zachovávající smlouvu a milosrdenství do tisícího pokolení těm, kteří ho milují a dbají na jeho přikázání.</verse>
        <verse osisID='Deut.7.10'>Avšak tomu, kdo ho nenávidí, odplácí přímo a uvrhne ho do záhuby. Nebude odkládat; tomu, kdo ho nenávidí, odplatí přímo.</verse>
        <verse osisID='Deut.7.11'>Proto bedlivě dbej na přikázání, nařízení a práva, která ti dnes přikazuji dodržovat.</verse>
        <verse osisID='Deut.7.12'>Za to, že tato práva budete poslouchat a bedlivě je dodržovat, bude Hospodin, tvůj Bůh, zachovávat tobě smlouvu a milosrdenství, jak přísahal tvým otcům.</verse>
        <verse osisID='Deut.7.13'>Bude tě milovat a bude ti žehnat a rozmnoží tě. Požehná plodu tvého života i plodu tvé role, tvému obilí, tvému moštu, tvému oleji, vrhu tvého skotu a přírůstku tvého bravu na zemi, o níž se přísahou zavázal tvým otcům, že ti ji dá.</verse>
        <verse osisID='Deut.7.14'>Budeš požehnaný nad každý jiný lid, nevyskytne se neplodný nebo neplodná u tebe ani u tvého dobytka.</verse>
        <verse osisID='Deut.7.15'>Hospodin od tebe odvrátí každou nemoc, nevloží na tebe žádnou ze zhoubných chorob egyptských, které jsi poznal, ale uvalí je na všechny, kdo tě nenávidí.</verse>
        <verse osisID='Deut.7.16'>Pohltíš každý lid, který ti vydá Hospodin, tvůj Bůh, nebudeš ho litovat, nebudeš sloužit jeho bohům; bylo by ti to léčkou.</verse>
        <verse osisID='Deut.7.17'>Snad si v srdci řekneš: "Tyto pronárody jsou početnější než já. Jak bych si je mohl podrobit?"</verse>
        <verse osisID='Deut.7.18'>Neboj se jich! Jen si vzpomeň, jak naložil Hospodin, tvůj Bůh, s faraónem a s celým Egyptem,</verse>
        <verse osisID='Deut.7.19'>vzpomeň si na veliké zkoušky, které jsi viděl na vlastní oči, na znamení a zázraky, na pevnou ruku a vztaženou paži, jimiž tě vyvedl Hospodin, tvůj Bůh. Tak naloží Hospodin, tvůj Bůh, s každým lidem, kterého se bojíš.</verse>
        <verse osisID='Deut.7.20'>I děsy na ně pošle Hospodin, tvůj Bůh, dokud nezhynou ti, kteří zbyli a skryli se před tebou.</verse>
        <verse osisID='Deut.7.21'>Nesmíš mít před nimi strach, neboť Hospodin, tvůj Bůh, Bůh veliký a vzbuzující bázeň, je uprostřed tebe.</verse>
        <verse osisID='Deut.7.22'>Hospodin, tvůj Bůh, zažene ty pronárody před tebou poznenáhlu. Nemůžeš s nimi rychle skoncovat, aby se proti tobě nerozmohla polní zvěř.</verse>
        <verse osisID='Deut.7.23'>Hospodin, tvůj Bůh, ti je však předá ochromené velikým zděšením, dokud nebudou vyhlazeni.</verse>
        <verse osisID='Deut.7.24'>Vydá ti do rukou jejich krále a zničíš jejich jméno pod nebem; nikdo se proti tobě nepostaví, dokud je nevyhladíš.</verse>
        <verse osisID='Deut.7.25'>Tesané sochy jejich bohů spálíte. Nebudeš žádostiv stříbra ani zlata z nich, nevezmeš si je, abys nepadl do léčky. Před Hospodinem, tvým Bohem, je to ohavnost.</verse>
        <verse osisID='Deut.7.26'>Nevneseš do svého domu ohavnou modlu; propadl bys klatbě jako ona. Budeš ji mít v opovržení, budeš ji mít za hnusnou ohavnost, neboť je klatá.</verse>
      </chapter>
      <chapter osisID='Deut.8'>
        <verse osisID='Deut.8.1'>Bedlivě dodržujte každý příkaz, který ti dnes přikazuji, abyste zůstali naživu, rozmnožili se a obsadili zemi, kterou přísežně přislíbil Hospodin vašim otcům.</verse>
        <verse osisID='Deut.8.2'>Připomínej si celou tu cestu, kterou tě Hospodin, tvůj Bůh, vodil po čtyřicet let na poušti, aby tě pokořil a vyzkoušel a poznal, co je v tvém srdci, zda budeš dbát na jeho přikázání, či nikoli.</verse>
        <verse osisID='Deut.8.3'>Pokořoval tě a nechal tě hladovět, potom ti dával jíst manu, kterou jsi neznal a kterou neznali ani tvoji otcové. Tak ti dával poznat, že člověk nežije pouze chlebem, ale že člověk žije vším, co vychází z Hospodinových úst.</verse>
        <verse osisID='Deut.8.4'>Po těch čtyřicet let tvůj šat na tobě nezvetšel a noha ti neotekla.</verse>
        <verse osisID='Deut.8.5'>Uznej tedy ve svém srdci, že tě Hospodin, tvůj Bůh, vychovával, jako vychovává muž svého syna.</verse>
        <verse osisID='Deut.8.6'>Proto budeš dbát na přikázání Hospodina, svého Boha, chodit po jeho cestách a jeho se bát.</verse>
        <verse osisID='Deut.8.7'>Vždyť Hospodin, tvůj Bůh, tě uvádí do dobré země, do země s potoky plnými vody, s prameny vod propastných tůní, vyvěrajícími na pláni i v pohoří,</verse>
        <verse osisID='Deut.8.8'>do země, kde roste pšenice i ječmen, vinná réva, fíkoví a granátová jablka, do země olivového oleje a medu,</verse>
        <verse osisID='Deut.8.9'>do země, v níž budeš jíst chléb bez nedostatku, v které nebudeš postrádat ničeho, do země, jejíž kamení je železo a z jejíchž hor budeš těžit měď.</verse>
        <verse osisID='Deut.8.10'>Budeš jíst dosyta a budeš dobrořečit Hospodinu, svému Bohu, za tu dobrou zemi, kterou ti dal.</verse>
        <verse osisID='Deut.8.11'>Střez se však, abys nezapomněl na Hospodina, svého Boha, a nepřestal dbát na jeho přikázání, práva a nařízení, která ti dnes udílím.</verse>
        <verse osisID='Deut.8.12'>Až se dosyta najíš a vystavíš si pěkné domy a usídlíš se,</verse>
        <verse osisID='Deut.8.13'>až se ti rozmnoží skot a brav, až budeš mít hodně stříbra a zlata, až se ti rozmnoží všechno, co máš,</verse>
        <verse osisID='Deut.8.14'>jen ať se tvé srdce nevypíná, takže bys zapomněl na Hospodina, svého Boha, který tě vyvedl z egyptské země, z domu otroctví.</verse>
        <verse osisID='Deut.8.15'>Vodil tě velikou a hroznou pouští, kde jsou ohniví hadi a štíři, žíznivým krajem bez vody, vyvedl ti vodu z křemene skály,</verse>
        <verse osisID='Deut.8.16'>krmil tě na poušti manou, kterou tvoji otcové neznali, aby tě pokořil a vyzkoušel a aby ti nakonec prokázal dobro.</verse>
        <verse osisID='Deut.8.17'>Neříkej si v srdci: "Tohoto blahobytu jsem se domohl svou silou a zdatností svých rukou."</verse>
        <verse osisID='Deut.8.18'>Pamatuj na Hospodina, svého Boha, neboť k nabytí blahobytu ti dává sílu on, aby utvrdil svou smlouvu, kterou přísahal tvým otcům, jak tomu je dnes.</verse>
        <verse osisID='Deut.8.19'>Jestliže však přesto na Hospodina, svého Boha, zapomeneš a budeš chodit za jinými bohy, sloužit jim a klanět se jim, dosvědčuji vám dnes, že docela vyhynete.</verse>
        <verse osisID='Deut.8.20'>Jako pronárody, které Hospodin před vámi vyhubí, tak vyhynete za to, že jste neposlouchali Hospodina, svého Boha.</verse>
      </chapter>
      <chapter osisID='Deut.9'>
        <verse osisID='Deut.9.1'>Slyš, Izraeli, dnes přejdeš Jordán, aby sis podrobil pronárody větší a zdatnější, než jsi ty, města veliká a opevněná až k nebi,</verse>
        <verse osisID='Deut.9.2'>veliký a vysoký lid, Anákovce, o kterých víš. Slyšel jsi o nich úsloví: "Kdo se postaví proti Anákovcům?"</verse>
        <verse osisID='Deut.9.3'>Dnes poznáš, že Hospodin, tvůj Bůh, který jde před tebou, je jako sžírající oheň. On je vyhladí a on je před tebou pokoří, takže si je podrobíš a rychle je vyhubíš, jak ti Hospodin slíbil.</verse>
        <verse osisID='Deut.9.4'>Neříkej si však v srdci, až je Hospodin, tvůj Bůh, před tebou vypudí: "Pro mou spravedlnost mě Hospodin přivedl, abych obsadil tuto zemi." Vždyť tyto pronárody vyhání před tebou pro jejich zvůli.</verse>
        <verse osisID='Deut.9.5'>Přicházíš obsadit jejich zemi ne pro svou spravedlnost a přímost svého srdce. Hospodin, tvůj Bůh, vyhání před tebou tyto pronárody pro jejich zvůli a proto, aby splnil, co přísahal Hospodin tvým otcům, Abrahamovi, Izákovi a Jákobovi.</verse>
        <verse osisID='Deut.9.6'>Věz tedy, že ne pro tvou spravedlnost ti Hospodin, tvůj Bůh, dává tuto dobrou zemi, abys ji obsadil, neboť jsi lid tvrdé šíje.</verse>
        <verse osisID='Deut.9.7'>Pamatuj, nezapomeň, jak jsi rozlítil Hospodina, svého Boha, na poušti. Ode dne, kdy jsi vyšel z egyptské země, až do svého příchodu na toto místo jste byli vůči Hospodinu vzpurní.</verse>
        <verse osisID='Deut.9.8'>Rozlítili jste Hospodina na Chorébu. Hospodin se na vás rozhněval tak, že vás chtěl vyhladit.</verse>
        <verse osisID='Deut.9.9'>Když jsem vystoupil na horu, abych přijal kamenné desky, desky smlouvy, kterou s vámi Hospodin uzavřel, zůstal jsem na hoře čtyřicet dní a čtyřicet nocí, chleba jsem nejedl a vody nepil.</verse>
        <verse osisID='Deut.9.10'>A Hospodin mi dal obě kamenné desky psané prstem Božím, na nichž byla všechna přikázání, o kterých s vámi Hospodin mluvil na hoře zprostředku ohně v den shromáždění.</verse>
        <verse osisID='Deut.9.11'>Po uplynutí čtyřiceti dní a čtyřiceti nocí mi Hospodin dal obě kamenné desky, desky smlouvy.</verse>
        <verse osisID='Deut.9.12'>A Hospodin mi poručil: "Vstaň a rychle odtud sestup, neboť tvůj lid, který jsi vyvedl z Egypta, se vrhá do zkázy. Brzo sešli z cesty, kterou jsem jim přikázal, odlili si modlu."</verse>
        <verse osisID='Deut.9.13'>Dále mi Hospodin řekl: "Vidím, jak je tento lid tvrdošíjný.</verse>
        <verse osisID='Deut.9.14'>Nech mě, já je vyhladím a vymažu jejich jméno pod nebem, z tebe však učiním pronárod zdatnější a početnější, než jsou oni."</verse>
        <verse osisID='Deut.9.15'>Obrátil jsem se a sestoupil z hory, zatímco hora planula ohněm. Obě desky smlouvy jsem nesl v rukou.</verse>
        <verse osisID='Deut.9.16'>Tu jsem spatřil, jak jste zhřešili proti Hospodinu, svému Bohu. Odlili jste si sochu býčka! Brzo jste sešli z cesty, kterou vám přikázal Hospodin, váš Bůh.</verse>
        <verse osisID='Deut.9.17'>Uchopil jsem obě desky, odhodil jsem je a před vašimi zraky je roztříštil.</verse>
        <verse osisID='Deut.9.18'>Pak jsem se vrhl před Hospodinem k zemi jako poprvé a ležel jsem čtyřicet dní a čtyřicet nocí, chleba jsem nejedl a vody nepil, pro všechen váš hřích, kterým jste zhřešili, když jste se dopustili toho, co je zlé v Hospodinových očích, a tak jste ho urazili.</verse>
        <verse osisID='Deut.9.19'>Lekal jsem se hněvu a rozhořčení, jímž se Hospodin proti vám rozlítil, aby vás vyhladil. A Hospodin mě vyslyšel i tentokrát.</verse>
        <verse osisID='Deut.9.20'>Hospodin se velmi rozhněval i na Árona a chtěl ho zahladit. V oné době jsem se proto modlil i za Árona.</verse>
        <verse osisID='Deut.9.21'>A váš hříšný výtvor, který jste udělali, toho býčka, jsem vzal a spálil v ohni, roztloukl jsem jej a rozemlel jsem jej nadobro až na jemný prach; prach z něho jsem vsypal do potoka, který stéká z hory.</verse>
        <verse osisID='Deut.9.22'>Také v Tabéře a v Masse a v Kibrót-taavě jste rozlítili Hospodina.</verse>
        <verse osisID='Deut.9.23'>A když vás Hospodin poslal z Kádeš-barneje se slovy: "Táhněte vzhůru a obsaďte zemi, kterou jsem vám dal", vzdorovali jste rozkazu Hospodina, svého Boha, nevěřili jste mu a neuposlechli jste ho.</verse>
        <verse osisID='Deut.9.24'>Byli jste vůči Hospodinu vzpurní ode dne, co vás znám.</verse>
        <verse osisID='Deut.9.25'>Tu jsem se vrhal před Hospodina, čtyřicet dní a čtyřicet nocí jsem se vrhal před něho, protože Hospodin řekl, že vás vyhladí.</verse>
        <verse osisID='Deut.9.26'>Modlil jsem se k Hospodinu: "Panovníku Hospodine, neuvaluj zkázu na svůj lid, na své dědictví, které jsi vykoupil svou velikou mocí a vyvedl z Egypta pevnou rukou.</verse>
        <verse osisID='Deut.9.27'>Rozpomeň se na své služebníky, na Abrahama, Izáka a Jákoba, a nepřihlížej k zatvrzelosti tohoto lidu, k jeho zvůli a hříchu,</verse>
        <verse osisID='Deut.9.28'>aby neříkali v zemi, z níž jsi nás vyvedl: »Protože je Hospodin nemohl uvést do země, kterou jim slíbil, a měl je v nenávisti, vyvedl je a na poušti je usmrtil.«</verse>
        <verse osisID='Deut.9.29'>Oni jsou přece tvůj lid a tvé dědictví, které jsi vyvedl svou velikou silou a vztaženou paží."</verse>
      </chapter>
      <chapter osisID='Deut.10'>
        <verse osisID='Deut.10.1'>V oné době mi Hospodin řekl: "Vytesej si dvě kamenné desky, jako byly ty první, a vystup ke mně na horu. Také si uděláš dřevěnou schránu.</verse>
        <verse osisID='Deut.10.2'>Na ty desky napíši táž slova, která byla na prvních deskách, jež jsi roztříštil. Pak je vložíš do schrány."</verse>
        <verse osisID='Deut.10.3'>Udělal jsem tedy schránu z akáciového dřeva a vytesal jsem dvě kamenné desky, jako byly ty první, a vystoupil jsem na horu s oběma deskami v rukou.</verse>
        <verse osisID='Deut.10.4'>I napsal na desky totéž, co bylo napsáno poprvé, desatero přikázání, která k vám mluvil Hospodin na hoře zprostředku ohně v den shromáždění; pak mi je Hospodin dal.</verse>
        <verse osisID='Deut.10.5'>Obrátil jsem se a sestoupil z hory. Desky jsem vložil do schrány, kterou jsem udělal, aby tam byly, jak mi Hospodin přikázal.</verse>
        <verse osisID='Deut.10.6'>Izraelci potom táhli z Beerótu Jaakanovců do Mósery; tam zemřel Áron a byl tam pochován. Jako kněz po něm sloužil jeho syn Eleazar.</verse>
        <verse osisID='Deut.10.7'>Odtud vytáhli do Gudgódu a z Gudgódu do Jotby, do země potoků plných vody.</verse>
        <verse osisID='Deut.10.8'>V oné době oddělil Hospodin kmen Léviho, aby nosil schránu Hospodinovy smlouvy, aby stál před Hospodinem, přisluhoval mu a dával požehnání v jeho jménu. Tak tomu je dodnes.</verse>
        <verse osisID='Deut.10.9'>Proto se Lévimu nedostalo podílu ani dědictví s jeho bratry. Sám Hospodin je jeho dědictvím, jak k němu mluvil Hospodin, tvůj Bůh.</verse>
        <verse osisID='Deut.10.10'>Já jsem pak zůstal na hoře jako poprvé čtyřicet dní a čtyřicet nocí a Hospodin mě vyslyšel i tentokrát; Hospodin nechtěl tvou zkázu.</verse>
        <verse osisID='Deut.10.11'>A Hospodin mi řekl: "Vzhůru, vytáhni před lidem, aby šli obsadit zemi, o které jsem přísahal jejich otcům, že jim ji dám."</verse>
        <verse osisID='Deut.10.12'>Nyní tedy, Izraeli, co od tebe požaduje Hospodin, tvůj Bůh? Jen aby ses bál Hospodina, svého Boha, chodil po všech jeho cestách, miloval ho a sloužil Hospodinu, svému Bohu, celým svým srdcem a celou svou duší,</verse>
        <verse osisID='Deut.10.13'>abys dbal na Hospodinova přikázání a nařízení, která ti dnes udílím, aby s tebou bylo dobře.</verse>
        <verse osisID='Deut.10.14'>Hle, Hospodinu, tvému Bohu, patří nebesa i nebesa nebes, země a všechno, co je na ní.</verse>
        <verse osisID='Deut.10.15'>Avšak Hospodin přilnul jenom k tvým otcům, zamiloval si je a vyvolil jejich potomstvo, vás, ze všech národů, jak tomu je dnes.</verse>
        <verse osisID='Deut.10.16'>Obřežte tedy svá neobřezaná srdce a už nebuďte tvrdošíjní.</verse>
        <verse osisID='Deut.10.17'>Vždyť Hospodin, váš Bůh, je Bůh bohů a Pán pánů, Bůh veliký, všemocný a vzbuzující bázeň, který nebere ohled na osobu a nepřijímá úplatek,</verse>
        <verse osisID='Deut.10.18'>ale zjednává právo sirotku a vdově, miluje hosta a dává mu chléb a šat.</verse>
        <verse osisID='Deut.10.19'>Milujte tedy hosta, neboť jste byli hosty v egyptské zemi.</verse>
        <verse osisID='Deut.10.20'>Hospodina, svého Boha, se budeš bát, jemu budeš sloužit, k němu se přimkneš a v jeho jménu budeš přísahat.</verse>
        <verse osisID='Deut.10.21'>On je tvá chvála. On je tvůj Bůh, který s tebou učinil tyto veliké a hrozné věci, které jsi viděl na vlastní oči.</verse>
        <verse osisID='Deut.10.22'>Tvoji otcové sestoupili do Egypta v počtu sedmdesáti duší, ale nyní tě Hospodin, tvůj Bůh, učinil tak početným jako nebeské hvězdy.</verse>
      </chapter>
      <chapter osisID='Deut.11'>
        <verse osisID='Deut.11.1'>Budeš milovat Hospodina, svého Boha, budeš dbát na to, co ti svěřil, na jeho nařízení, práva a přikázání po všechny dny.</verse>
        <verse osisID='Deut.11.2'>Znáte dnes přece to, co vaši synové nepoznali a neviděli, totiž napomínání Hospodina, vašeho Boha, jeho velikost, jeho pevnou ruku a vztaženou paži,</verse>
        <verse osisID='Deut.11.3'>jeho znamení a činy, které vykonal uprostřed Egypta na faraónovi, králi egyptském, a celé jeho zemi,</verse>
        <verse osisID='Deut.11.4'>všechno, co učinil egyptskému vojsku, jeho koním a vozům, jak je zaplavil vodou Rákosového moře, když vás pronásledovali, ano, Hospodin je vyhubil - tak tomu je dodnes;</verse>
        <verse osisID='Deut.11.5'>a co s vámi učinil na poušti, než jste přišli až na toto místo,</verse>
        <verse osisID='Deut.11.6'>a jak naložil s Dátanem a Abíramem, syny Rúbenovce Elíaba, jak země rozevřela svůj chřtán a pohltila je uprostřed celého Izraele i s jejich rodinami a stany i se všemi jejich přívrženci.</verse>
        <verse osisID='Deut.11.7'>Na vlastní oči jste přece spatřili celé to veliké Hospodinovo dílo, které vykonal.</verse>
        <verse osisID='Deut.11.8'>Dbejte proto na každý příkaz, který vám dnes udílím, abyste byli rozhodní, až půjdete obsadit zemi, do níž táhnete a kterou máte obsadit,</verse>
        <verse osisID='Deut.11.9'>a abyste byli dlouho živi na zemi, o které Hospodin přísahal, že ji dá vašim otcům a jejich potomstvu, v zemi oplývající mlékem a medem.</verse>
        <verse osisID='Deut.11.10'>Země, kterou přicházíš obsadit, není totiž jako země egyptská, z níž jste vyšli, kterou jsi oséval semenem a zavlažoval šlapáním čerpadla jako zelinářskou zahradu.</verse>
        <verse osisID='Deut.11.11'>Země, do níž táhnete a kterou máte obsadit, je země hor a plání. Pije vodu z nebeského deště.</verse>
        <verse osisID='Deut.11.12'>Je to země, o niž Hospodin, tvůj Bůh, pečuje. Oči Hospodina, tvého Boha, jsou na ni neustále upřeny, od začátku roku až do konce.</verse>
        <verse osisID='Deut.11.13'>Jestliže budete opravdu poslouchat má přikázání, která vám dnes udílím, totiž abyste milovali Hospodina, svého Boha, a sloužili mu celým svým srdcem a celou svou duší,</verse>
        <verse osisID='Deut.11.14'>dám vaší zemi déšť v pravý čas, déšť podzimní i jarní, a budeš sklízet své obilí, svůj mošt a olej</verse>
        <verse osisID='Deut.11.15'>a na tvém poli dám růst bylině pro tvůj dobytek; budeš jíst dosyta.</verse>
        <verse osisID='Deut.11.16'>Střezte se, aby se vaše srdce nedalo zlákat, takže byste se odchýlili, sloužili jiným bohům a klaněli se jim.</verse>
        <verse osisID='Deut.11.17'>To by Hospodin vzplanul proti vám hněvem a zavřel by nebesa, takže by nebylo deště, z půdy by se nic neurodilo a vy byste v té dobré zemi, kterou vám Hospodin dává, rychle vyhynuli.</verse>
        <verse osisID='Deut.11.18'>Tato má slova si vložte do srdce a do své duše, přivažte si je jako znamení na ruku a ať jsou jako pásek na čele mezi vašima očima.</verse>
        <verse osisID='Deut.11.19'>Budete jim vyučovat své syny a rozmlouvat o nich, ať budeš sedět doma nebo půjdeš cestou, ať budeš uléhat nebo vstávat.</verse>
        <verse osisID='Deut.11.20'>Napíšeš je na veřeje svého domu a na své brány,</verse>
        <verse osisID='Deut.11.21'>abyste na zemi, o které Hospodin přísahal vašim otcům, že jim ji dá, dlouho žili vy i vaši synové, aby vaše dny byly jako dny nebes nad zemí.</verse>
        <verse osisID='Deut.11.22'>Jestliže budete bedlivě a cele dbát na toto přikázání, které vám přikazuji dodržovat, totiž abyste milovali Hospodina, svého Boha, chodili po všech jeho cestách a přimkli se k němu,</verse>
        <verse osisID='Deut.11.23'>vyžene Hospodin před vámi všechny tyto pronárody, takže si podrobíte národy větší a zdatnější, než jste vy.</verse>
        <verse osisID='Deut.11.24'>Každé místo, na něž vaše noha šlápne, bude vaše: od pouště po Libanón, od Řeky, řeky Eufratu, až k Zadnímu moři, to vše bude vaše území.</verse>
        <verse osisID='Deut.11.25'>Nikdo se proti vám nepostaví, Hospodin, váš Bůh, uvalí strach a bázeň před vámi na celou zemi, kde stanete, jak k vám mluvil.</verse>
        <verse osisID='Deut.11.26'>Hleď, dnes vám předkládám požehnání i zlořečení:</verse>
        <verse osisID='Deut.11.27'>požehnání, když budete poslouchat příkazy Hospodina, svého Boha, které já vám dnes přikazuji,</verse>
        <verse osisID='Deut.11.28'>a zlořečení, když nebudete poslouchat příkazy Hospodina, svého Boha, sejdete-li z cesty, kterou vám dnes přikazuji, a budete-li chodit za jinými bohy, k nimž se nemáte znát.</verse>
        <verse osisID='Deut.11.29'>Až tě uvede Hospodin, tvůj Bůh, do země, kterou přicházíš obsadit, budeš dávat požehnání na hoře Gerizímu a zlořečení na hoře Ébalu.</verse>
        <verse osisID='Deut.11.30'>Ty hory jsou za Jordánem, za cestou na západ, v zemi Kenaanců sídlících v pustině naproti Gilgálu při božišti Móre.</verse>
        <verse osisID='Deut.11.31'>Přejdete totiž Jordán a půjdete obsadit zemi, kterou vám dává Hospodin, váš Bůh. Obsadíte ji a usadíte se v ní.</verse>
        <verse osisID='Deut.11.32'>Proto bedlivě dodržujte všechna nařízení a práva, která vám dnes předkládám.</verse>
      </chapter>
      <chapter osisID='Deut.12'>
        <verse osisID='Deut.12.1'>Toto jsou nařízení a práva, která budete bedlivě dodržovat v zemi, kterou ti dal do vlastnictví Hospodin, Bůh tvých otců, po všechny dny, v nichž budete živi na zemi.</verse>
        <verse osisID='Deut.12.2'>Úplně zničíte všechna místa, kde pronárody, jež si podrobíte, sloužily svým bohům na vysokých horách i na pahorcích a pod každým zeleným stromem.</verse>
        <verse osisID='Deut.12.3'>Jejich oltáře zboříte, jejich posvátné sloupy roztříštíte, jejich posvátné kůly spálíte, tesané sochy jejich bohů pokácíte a jejich jméno z toho místa vyhladíte.</verse>
        <verse osisID='Deut.12.4'>Pro Hospodina, svého Boha, nesmíte udělat nic takového,</verse>
        <verse osisID='Deut.12.5'>ale budete vyhledávat místo, které si vyvolí Hospodin, váš Bůh, ze všech vašich kmenů, aby tam spočinulo jeho jméno; tam budeš přicházet.</verse>
        <verse osisID='Deut.12.6'>Tam budete přinášet své zápalné oběti a oběti svých hodů i desátky a oběť pozdvihování svých rukou, záslibné a dobrovolné dary i prvorozené kusy ze svého skotu a bravu.</verse>
        <verse osisID='Deut.12.7'>Budete tam jíst před Hospodinem, svým Bohem, a vy i váš dům se budete radovat ze všeho, k čemu jste přiložili ruku, v čem ti požehnal Hospodin, tvůj Bůh.</verse>
        <verse osisID='Deut.12.8'>Nebudete už dělat to, co zde děláme dnes, co každý sám pokládá za správné.</verse>
        <verse osisID='Deut.12.9'>Dosud jste totiž nevešli do místa odpočinutí a neujali se dědictví, které ti dává Hospodin, tvůj Bůh.</verse>
        <verse osisID='Deut.12.10'>Ale až přejdete Jordán a usadíte se v zemi, kterou vám přiděluje do dědictví Hospodin, váš Bůh, až vám dá odpočinutí ode všech vašich okolních nepřátel, takže budete sídlit bezpečně,</verse>
        <verse osisID='Deut.12.11'>potom na místo, které si vyvolí Hospodin, váš Bůh, aby tam přebývalo jeho jméno, budete přinášet všechno, co vám přikazuji: své zápalné oběti a oběti svých hodů i desátky a oběť pozdvihování svých rukou i všechno nejlepší ze svých záslibných darů, které jste Hospodinu přislíbili.</verse>
        <verse osisID='Deut.12.12'>Budete se radovat před Hospodinem, svým Bohem, vy i vaši synové a vaše dcery, vaši otroci a vaše otrokyně i lévijec, který žije v tvých branách, protože nemá mezi vámi podíl ani dědictví.</verse>
        <verse osisID='Deut.12.13'>Střez se, abys neobětoval své zápalné oběti na jakémkoli místě, které by sis vyhlédl.</verse>
        <verse osisID='Deut.12.14'>Jenom na tom místě, které si vyvolí Hospodin v jednom z tvých kmenů, budeš obětovat své zápalné oběti, tam budeš vykonávat všechno, co ti přikazuji.</verse>
        <verse osisID='Deut.12.15'>Porážet dobytek a jíst maso můžeš ovšem ve všech svých branách, kdykoli po něm zatoužíš, podle požehnání, které ti dal Hospodin, tvůj Bůh; smí je jíst nečistý i čistý i nečistý jako gazelu nebo jelena.</verse>
        <verse osisID='Deut.12.16'>Jenom krev jíst nebudete. Vylejete ji na zem jako vodu.</verse>
        <verse osisID='Deut.12.17'>Ale ve svých branách nesmíš jídat desátek ze svého obilí, moštu a čerstvého oleje ani prvorozené kusy ze svého skotu a bravu ani jakýkoli záslibný dar, který jsi přislíbil, ani dobrovolné dary ani oběť pozdvihování svých rukou.</verse>
        <verse osisID='Deut.12.18'>Jen před Hospodinem, svým Bohem, na místě, které si Hospodin, tvůj Bůh, vyvolí, tam je budeš jíst ty i tvůj syn a tvá dcera, tvůj otrok a tvá otrokyně i lévijec, který žije v tvých branách. Před Hospodinem, svým Bohem, se budeš radovat ze všeho, k čemu jsi přiložil ruku.</verse>
        <verse osisID='Deut.12.19'>Pokud budeš žít ve své zemi, varuj se toho, abys lévijce nechal opuštěného.</verse>
        <verse osisID='Deut.12.20'>Až Hospodin, tvůj Bůh, rozšíří tvé území, jak ti slíbil, a ty řekneš: "Chtěl bych jíst maso", protože zatoužíš jíst maso, můžeš je jíst podle své chuti.</verse>
        <verse osisID='Deut.12.21'>Když bude od tebe daleko místo, které Hospodin, tvůj Bůh, vyvolí, aby tam spočinulo jeho jméno, porazíš kus ze svého skotu či bravu, který ti dal Hospodin, jak jsem ti přikázal, a budeš jíst ve svých branách zcela podle své chuti.</verse>
        <verse osisID='Deut.12.22'>Budeš je jíst tak, jak se jí gazela nebo jelen; může je jíst stejně nečistý jako čistý.</verse>
        <verse osisID='Deut.12.23'>Jenom rozhodně odmítej jíst krev, neboť krev je život; proto nebudeš jíst s masem i život.</verse>
        <verse osisID='Deut.12.24'>Nebudeš ji jíst, nýbrž ji vyleješ na zem jako vodu.</verse>
        <verse osisID='Deut.12.25'>Nebudeš ji jíst, aby se dobře vedlo tobě i tvým synům po tobě, když budeš dělat, co je správné v Hospodinových očích.</verse>
        <verse osisID='Deut.12.26'>Jen to svaté, co máš obětovat, a své záslibné dary budeš nosit na místo, které Hospodin vyvolí.</verse>
        <verse osisID='Deut.12.27'>Připravíš své zápalné oběti, maso i krev, na oltáři Hospodina, svého Boha. Krev tvých obětí k hodům bude vylita na oltář Hospodina, tvého Boha, kdežto maso sníš.</verse>
        <verse osisID='Deut.12.28'>Bedlivě poslouchej všechna tato slova, která ti přikazuji, aby se vždycky dobře vedlo tobě i tvým synům po tobě, když budeš dělat, co je v očích Hospodina, tvého Boha, dobré a správné.</verse>
        <verse osisID='Deut.12.29'>Až Hospodin, tvůj Bůh, před tebou vyplení pronárody, které si jdeš podrobit, a až si je podrobíš a usadíš se v jejich zemi,</verse>
        <verse osisID='Deut.12.30'>dej si pozor, abys neuvízl v léčce, která po nich zbude, až budou před tebou už vyhlazeny: abys nevyhledával jejich bohy a neřekl: "Jak sloužily tyto pronárody svým bohům, tak to budu dělat i já!"</verse>
        <verse osisID='Deut.12.31'>Něco takového nesmíš udělat pro Hospodina, svého Boha, neboť všechno, co ony činily pro své bohy, Hospodin nenávidí jako ohavnost; vždyť ony pro své bohy spalují dokonce své syny a dcery.</verse>
      </chapter>
      <chapter osisID='Deut.13'>
        <verse osisID='Deut.13.1'>Všechno, co vám přikazuji, budete bedlivě dodržovat. Nic k tomu nepřidáš a nic z toho neubereš.</verse>
        <verse osisID='Deut.13.2'>Kdyby povstal ve tvém středu prorok nebo někdo, kdo hádá ze snů, a nabídl ti znamení nebo zázrak,</verse>
        <verse osisID='Deut.13.3'>i kdyby se dostavilo to znamení nebo ten zázrak, o němž ti mluvil, když říkal: "Pojďme za jinými bohy", které jsi neznal, "a služme jim",</verse>
        <verse osisID='Deut.13.4'>neuposlechneš slov takového proroka nebo toho, kdo hádá ze snů. To vás zkouší Hospodin, váš Bůh, aby poznal, zda milujete Hospodina, svého Boha, celým svým srdcem a celou svou duší.</verse>
        <verse osisID='Deut.13.5'>Hospodina, svého Boha, budete následovat a jeho se budete bát, budete dbát na jeho přikázání a poslouchat ho, jemu budete sloužit a k němu se přimknete.</verse>
        <verse osisID='Deut.13.6'>Avšak takový prorok nebo ten, kdo hádá ze snů, bude usmrcen, protože přemlouval k odpadnutí od Hospodina, vašeho Boha, který vás vyvedl z egyptské země a vykoupil tě z domu otroctví. Chtěl tě svést z cesty, po které ti Hospodin, tvůj Bůh, přikázal chodit. I odstraníš zlo ze svého středu.</verse>
        <verse osisID='Deut.13.7'>Kdyby tě tvůj bratr, syn tvé matky, nebo tvůj syn nebo tvá dcera nebo tvá vlastní žena nebo tvůj nejmilejší přítel potají ponoukal: "Pojďme sloužit jiným bohům", které jsi neznal ty ani tvoji otcové,</verse>
        <verse osisID='Deut.13.8'>některým z bohů těch národů, které jsou kolem vás, ať blízko tebe nebo daleko od tebe, od jednoho konce země až k druhému konci země,</verse>
        <verse osisID='Deut.13.9'>nepřivolíš mu a neuposlechneš ho, nebudeš ho litovat ani s ním mít soucit ani ho krýt.</verse>
        <verse osisID='Deut.13.10'>Musíš ho zabít. Nejprve se proti němu pozdvihne tvoje ruka, aby ho usmrtila, potom ruce všeho lidu.</verse>
        <verse osisID='Deut.13.11'>Budeš ho kamenovat, dokud nezemře, protože tě usiloval odvést od Hospodina, tvého Boha, který tě vyvedl z egyptské země, z domu otroctví.</verse>
        <verse osisID='Deut.13.12'>Celý Izrael ať o tom uslyší a ať se bojí. Nikdy ať se mezi vámi nestane něco tak zlého.</verse>
        <verse osisID='Deut.13.13'>Kdybys uslyšel o některém svém městě, které ti dává Hospodin, tvůj Bůh, aby ses v něm usadil,</verse>
        <verse osisID='Deut.13.14'>že z tvého středu vyšli muži ničemní a svádějí obyvatele města slovy: "Pojďme sloužit jiným bohům", které jste neznali,</verse>
        <verse osisID='Deut.13.15'>budeš pátrat a zkoumat a dobře se vyptávat; bude-li to jistá pravda, že se taková ohavnost ve tvém středu stala,</verse>
        <verse osisID='Deut.13.16'>úplně vybiješ obyvatele toho města ostřím meče, zničíš je ostřím meče jako klaté, i všechno, co je v něm, i jeho dobytek.</verse>
        <verse osisID='Deut.13.17'>Všechnu kořist z něho shromáždíš na jeho prostranství a město i všechnu kořist z něho spálíš jako celopal pro Hospodina, svého Boha. Zůstane navěky pahorkem sutin, nikdy nebude vystavěno.</verse>
        <verse osisID='Deut.13.18'>Ať ti neulpí na ruce nic z toho, co propadlo klatbě, aby se Hospodin od svého planoucího hněvu odvrátil a udělil ti slitování. Slituje se nad tebou a rozmnoží tě, jak přísahal tvým otcům, [ (Deuteronomy 13:19) když budeš poslouchat Hospodina, svého Boha, dbát na všechny jeho příkazy, které ti dnes udílím, a dodržovat, co je správné v očích Hospodina, tvého Boha. ]</verse>
      </chapter>
      <chapter osisID='Deut.14'>
        <verse osisID='Deut.14.1'>Jste synové Hospodina, svého Boha. Nebudete si pro mrtvého dělat smuteční zářezy, ani mezi očima lysinu.</verse>
        <verse osisID='Deut.14.2'>Jsi přece svatý lid Hospodina, svého Boha. Tebe si Hospodin vyvolil ze všech lidských pokolení, která jsou na tváři země, abys byl jeho lidem, zvláštním vlastnictvím.</verse>
        <verse osisID='Deut.14.3'>Nesmíš jíst nic ohavného.</verse>
        <verse osisID='Deut.14.4'>Smíte jíst tato zvířata: býka, ovci a kozu,</verse>
        <verse osisID='Deut.14.5'>jelena, gazelu, daňka, kozorožce, antilopu díšona, tura stepního a divokou kozu,</verse>
        <verse osisID='Deut.14.6'>zkrátka všechna zvířata, která mají kopyta rozdělená tak, že jsou obě kopyta úplně rozpolcená, přežvýkavce mezi zvířaty; ty jíst smíte.</verse>
        <verse osisID='Deut.14.7'>Z přežvýkavců, z těch, co mají kopyta rozdělená rozpolcením, nesmíte však jíst velblouda, zajíce a damana. Jsou to přežvýkavci, ale kopyta nemají úplně rozdělená; budou pro vás nečistí.</verse>
        <verse osisID='Deut.14.8'>Ani vepře; má sice kopyta rozdělená, ale nepřežvykuje; bude pro vás nečistý. Jejich maso nesmíte jíst, jejich zdechliny se nedotknete.</verse>
        <verse osisID='Deut.14.9'>Ze všeho, co je ve vodě, smíte jíst toto: všechno, co má ploutve a šupiny. To smíte jíst.</verse>
        <verse osisID='Deut.14.10'>Co nemá ploutve ani šupiny, jíst nesmíte; bude to pro vás nečisté.</verse>
        <verse osisID='Deut.14.11'>Smíte jíst všechno čisté ptactvo.</verse>
        <verse osisID='Deut.14.12'>Jen tyto z nich jíst nesmíte: orla, orlosupa a orla mořského,</verse>
        <verse osisID='Deut.14.13'>luňáka, jestřába a různé druhy supů,</verse>
        <verse osisID='Deut.14.14'>žádný druh havranů,</verse>
        <verse osisID='Deut.14.15'>pštrosa, sovu, racka a různé druhy sokolů,</verse>
        <verse osisID='Deut.14.16'>kulicha, výra a sovu pálenou,</verse>
        <verse osisID='Deut.14.17'>pelikána, mrchožrouta a kormorána,</verse>
        <verse osisID='Deut.14.18'>čápa a různé druhy volavek, dudka a netopýra.</verse>
        <verse osisID='Deut.14.19'>Nečistá bude pro vás i všechna létající havěť; nesmí se jíst.</verse>
        <verse osisID='Deut.14.20'>Všechno čisté ptactvo jíst smíte.</verse>
        <verse osisID='Deut.14.21'>Nesmíte jíst žádnou zdechlinu. Buď ji dáš bezdomovci, který žije v tvých branách, aby ji jedl, nebo ji prodáš cizinci. Vždyť jsi svatý lid Hospodina, svého Boha. Nebudeš vařit kůzle v mléce jeho matky.</verse>
        <verse osisID='Deut.14.22'>Budeš odvádět desátky z veškeré úrody své setby, která každoročně na poli vyroste.</verse>
        <verse osisID='Deut.14.23'>Na místě, které si on vyvolí, aby tam přebývalo jeho jméno, budeš jíst před Hospodinem, svým Bohem, desátky ze svého obilí, moštu a čerstvého oleje i prvorozených kusů svého skotu a bravu, aby ses učil bát Hospodina, svého Boha, po všechny dny.</verse>
        <verse osisID='Deut.14.24'>Kdybys měl dlouhou cestu a nemohl je donést, protože místo, které vyvolí Hospodin, tvůj Bůh, aby tam spočinulo jeho jméno, bude od tebe vzdáleno, až Hospodin, tvůj Bůh, ti požehná,</verse>
        <verse osisID='Deut.14.25'>směníš je za stříbro, stříbro zavážeš, vezmeš do ruky a půjdeš na místo, které si Hospodin, tvůj Bůh, vyvolí.</verse>
        <verse osisID='Deut.14.26'>Tam koupíš za to stříbro všechno, po čem zatoužíš, skot, brav, víno, opojný nápoj, cokoli budeš chtít, a budeš jíst před Hospodinem, svým Bohem, a radovat se i se svým domem.</verse>
        <verse osisID='Deut.14.27'>Ani lévijce, který žije v tvých branách, nenecháš opuštěného, protože nemá s tebou podíl ani dědictví.</verse>
        <verse osisID='Deut.14.28'>Každého třetího roku odneseš všechny desátky ze své úrody toho roku a složíš je ve svých branách.</verse>
        <verse osisID='Deut.14.29'>I přijde lévijec, protože nemá s tebou podíl ani dědictví, a bezdomovec, sirotek a vdova, kteří žijí v tvých branách, a budou jíst dosyta, aby ti Hospodin, tvůj Bůh, žehnal při každé práci, kterou bude tvá ruka konat.</verse>
      </chapter>
      <chapter osisID='Deut.15'>
        <verse osisID='Deut.15.1'>Každého sedmého roku budeš slavit léto promíjení dluhu.</verse>
        <verse osisID='Deut.15.2'>Toto je způsob promíjení dluhu: Každý věřitel svému bližnímu promine, co mu půjčil. Nebude na svého bližního, svého bratra, naléhat, protože je vyhlášeno Hospodinovo promíjení dluhu.</verse>
        <verse osisID='Deut.15.3'>Na cizince naléhat smíš, ale co máš u svého bratra, to mu tvá ruka promine.</verse>
        <verse osisID='Deut.15.4'>Ať není u tebe potřebného, neboť Hospodin ti bohatě požehná v zemi, kterou ti Hospodin, tvůj Bůh, dává do dědictví, abys ji obsadil.</verse>
        <verse osisID='Deut.15.5'>Jen ochotně poslouchej Hospodina, svého Boha, a bedlivě a cele dodržuj tento příkaz, který ti dnes přikazuji.</verse>
        <verse osisID='Deut.15.6'>Vždyť ti Hospodin, tvůj Bůh, požehná, jak ti řekl. Budeš poskytovat půjčky mnohým pronárodům, ale sám si nebudeš vypůjčovat. Budeš ovládat mnohé pronárody, ale tebe neovládnou.</verse>
        <verse osisID='Deut.15.7'>Bude-li u tebe potřebný někdo z tvých bratří, v některé z tvých bran v tvé zemi, kterou ti dává Hospodin, tvůj Bůh, nebude tvé srdce zpupné a nezavřeš svou ruku před svým potřebným bratrem.</verse>
        <verse osisID='Deut.15.8'>Ochotně mu otvírej svou ruku a poskytni mu dostatečnou půjčku podle toho, kolik ve svém nedostatku potřebuje.</verse>
        <verse osisID='Deut.15.9'>Dej si pozor, aby v tvém srdci nevyvstala ničemná myšlenka, že se blíží sedmý rok, rok promíjení dluhů; že tedy budeš na svého potřebného bratra nevlídný a nedáš mu nic. On by kvůli tobě volal k Hospodinu a na tobě by byl hřích.</verse>
        <verse osisID='Deut.15.10'>Dávej mu štědře a nebuď skoupý, když mu máš něco dát, neboť kvůli tomu ti Hospodin, tvůj Bůh, požehná ve všem, co děláš, ve všem, k čemu přiložíš ruku.</verse>
        <verse osisID='Deut.15.11'>Potřebný ze země nevymizí. Proto ti přikazuji: Ve své zemi ochotně otvírej ruku svému utištěnému a potřebnému bratru.</verse>
        <verse osisID='Deut.15.12'>Bude-li ti prodán tvůj bratr, Hebrej nebo Hebrejka, bude tvým otrokem po šest let, ale sedmého roku jej propustíš na svobodu.</verse>
        <verse osisID='Deut.15.13'>Když ho propustíš na svobodu, nepropustíš ho s prázdnou.</verse>
        <verse osisID='Deut.15.14'>Štědře jej obdaruješ ze svého stáda i humna a lisu. V čem ti Hospodin, tvůj Bůh, požehnal, z toho mu dáš.</verse>
        <verse osisID='Deut.15.15'>Pamatuj, že jsi byl otrokem v egyptské zemi a že tě Hospodin, tvůj Bůh, vykoupil. Proto ti dnes toto přikazuji.</verse>
        <verse osisID='Deut.15.16'>Kdyby ti řekl: "Nechci od tebe odejít", protože miluje tebe i tvůj dům a je mu u tebe dobře,</verse>
        <verse osisID='Deut.15.17'>vezmeš šídlo, připíchneš mu ucho ke dveřím a bude provždy tvým otrokem. Stejně učiníš i své otrokyni.</verse>
        <verse osisID='Deut.15.18'>Nebude ti zatěžko propustit ho na svobodu, neboť ti vysloužil dvojnásobnou mzdu nádenickou za šest let, a Hospodin, tvůj Bůh, ti požehná ve všem, co budeš konat.</verse>
        <verse osisID='Deut.15.19'>Každého prvorozeného samce, který se narodí v tvém skotu nebo bravu, oddělíš jako svatého pro Hospodina, svého Boha. Nebudeš vykonávat žádnou práci se svým prvorozeným býčkem, nebudeš stříhat prvorozené kusy ze svého bravu.</verse>
        <verse osisID='Deut.15.20'>Před Hospodinem, svým Bohem, ho budeš jíst se svým domem rok co rok na místě, které Hospodin vyvolí.</verse>
        <verse osisID='Deut.15.21'>Avšak bude-li na něm nějaká vada, bude-li kulhavý nebo slepý nebo bude mít jakoukoli zlou vadu, nebudeš ho obětovat Hospodinu, svému Bohu.</verse>
        <verse osisID='Deut.15.22'>Budeš ho jíst ve svých branách, stejně nečistý jako čistý, jako gazelu nebo jelena.</verse>
        <verse osisID='Deut.15.23'>Jen jeho krev nesmíš jíst. Vyleješ ji na zem jako vodu.</verse>
      </chapter>
      <chapter osisID='Deut.16'>
        <verse osisID='Deut.16.1'>Dbej na měsíc ábíb (to je měsíc klasů), abys slavil hod beránka Hospodinu, svému Bohu, protože tě Hospodin, tvůj Bůh, v měsíci ábíbu vyvedl v noci z Egypta.</verse>
        <verse osisID='Deut.16.2'>Hospodinu, svému Bohu, budeš obětovat hod beránka z bravu nebo skotu na místě, které Hospodin vyvolí, aby tam přebývalo jeho jméno.</verse>
        <verse osisID='Deut.16.3'>Nebudeš při něm jíst nic kvašeného. Po sedm dní budeš při něm jíst nekvašené chleby, chléb poroby, neboť jsi chvatně vyšel z egyptské země. Po všechny dny svého života si budeš připomínat den, kdy jsi vyšel z egyptské země.</verse>
        <verse osisID='Deut.16.4'>Na celém tvém území se u tebe po sedm dní neuvidí kvas. Z masa, které připravíš prvního dne navečer, nezůstane nic přes noc do rána.</verse>
        <verse osisID='Deut.16.5'>Nebudeš moci připravovat hod beránka v kterékoli ze svých bran, které ti dává Hospodin, tvůj Bůh.</verse>
        <verse osisID='Deut.16.6'>Jenom na místě, které Hospodin, tvůj Bůh, vyvolí, aby tam přebývalo jeho jméno, připravíš hod beránka večer při západu slunce v ten čas, kdy jsi vyšel z Egypta.</verse>
        <verse osisID='Deut.16.7'>Budeš vařit a budeš jíst na místě, které vyvolí Hospodin, tvůj Bůh. Ráno se pak vrátíš a půjdeš ke svým stanům.</verse>
        <verse osisID='Deut.16.8'>Šest dní budeš jíst nekvašené chleby, sedmého dne bude slavnostní shromáždění pro Hospodina, tvého Boha. Nebudeš vykonávat žádnou práci.</verse>
        <verse osisID='Deut.16.9'>Odpočítáš si sedm týdnů. Od chvíle, kdy přiložíš srp ke stojícímu obilí, začneš počítat sedm týdnů.</verse>
        <verse osisID='Deut.16.10'>Pak budeš slavit Hospodinu, svému Bohu, slavnost týdnů. Dáš dobrovolně podle své možnosti z toho, v čem ti Hospodin, tvůj Bůh, požehná.</verse>
        <verse osisID='Deut.16.11'>A budeš se radovat před Hospodinem, svým Bohem, na místě, které vyvolí Hospodin, tvůj Bůh, aby tam přebývalo jeho jméno, ty i tvůj syn a tvá dcera, tvůj otrok a tvá otrokyně, lévijec, který žije v tvých branách, i bezdomovec, sirotek a vdova, kteří jsou mezi vámi.</verse>
        <verse osisID='Deut.16.12'>Budeš si připomínat, že jsi byl v Egyptě otrokem. Proto budeš bedlivě dodržovat tato nařízení.</verse>
        <verse osisID='Deut.16.13'>Slavnost stánků budeš slavit po sedm dní, až shromáždíš úrodu ze svého humna a lisu.</verse>
        <verse osisID='Deut.16.14'>Při své slavnosti se budeš radovat ty i tvůj syn a tvá dcera, tvůj otrok a tvá otrokyně, lévijec i bezdomovec, sirotek a vdova, kteří žijí v tvých branách.</verse>
        <verse osisID='Deut.16.15'>Sedm dní budeš slavit slavnost Hospodina, svého Boha, na místě, které Hospodin vyvolí. Vždyť Hospodin, tvůj Bůh, ti požehná na veškeré tvé úrodě a při všem, co budeš dělat. Oddej se proto radosti.</verse>
        <verse osisID='Deut.16.16'>Každý z vás, kdo je mužského pohlaví, se ukáže třikrát v roce před tváří Hospodina, tvého Boha, na místě, které on vyvolí: při slavnosti nekvašených chlebů, při slavnosti týdnů a při slavnosti stánků. A neukáže se před Hospodinovou tváří s prázdnou.</verse>
        <verse osisID='Deut.16.17'>Každý přinese, co může dát, podle požehnání Hospodina, tvého Boha, které ti udělil.</verse>
        <verse osisID='Deut.16.18'>Ve všech svých branách, které ti Hospodin, tvůj Bůh, pro tvoje kmeny dává, si ustanovíš soudce a správce. Budou soudit lid podle spravedlivého práva.</verse>
        <verse osisID='Deut.16.19'>Nepřevrátíš právo, nebudeš nikomu stranit, nepřijmeš úplatek. Úplatek oslepuje oči moudrých a překrucuje slova spravedlivých.</verse>
        <verse osisID='Deut.16.20'>Budeš usilovat o spravedlnost, a jen o spravedlnost, abys zůstal naživu a obsadil zemi, kterou ti dává Hospodin, tvůj Bůh.</verse>
        <verse osisID='Deut.16.21'>Nevsadíš si posvátný kůl ani žádný strom při oltáři Hospodina, svého Boha, který si uděláš.</verse>
        <verse osisID='Deut.16.22'>Nevztyčíš si posvátný sloup; to Hospodin, tvůj Bůh, nenávidí.</verse>
      </chapter>
      <chapter osisID='Deut.17'>
        <verse osisID='Deut.17.1'>Nebudeš obětovat Hospodinu, svému Bohu, dobytče ze skotu nebo bravu, na němž je vada, cokoli špatného, protože to má Hospodin, tvůj Bůh, za ohavnost.</verse>
        <verse osisID='Deut.17.2'>Vyskytne-li se u tebe v některé z tvých bran, které ti Hospodin, tvůj Bůh, dává, muž nebo žena, kteří by se dopustili toho, co je zlé v očích Hospodina, tvého Boha, přestoupili by jeho smlouvu</verse>
        <verse osisID='Deut.17.3'>a odešli sloužit jiným bohům a klanět se jim, slunci nebo měsíci anebo celému nebeskému zástupu, což jsem nepřikázal,</verse>
        <verse osisID='Deut.17.4'>a bude-li ti to oznámeno nebo o tom uslyšíš, dobře si to prošetříš. Bude-li to jistá pravda, že byla spáchána v Izraeli taková ohavnost,</verse>
        <verse osisID='Deut.17.5'>vyvedeš toho muže nebo tu ženu, kteří se dopustili té zlé věci, ke svým branám a toho muže nebo tu ženu budete kamenovat, dokud nezemřou.</verse>
        <verse osisID='Deut.17.6'>Ten, kdo má zemřít, bude usmrcen na základě výpovědi dvou nebo tří svědků. Nebude usmrcen na základě výpovědi jediného svědka.</verse>
        <verse osisID='Deut.17.7'>Svědkové na něho vztáhnou ruku jako první, aby ho usmrtili, potom všechen ostatní lid. Tak odstraníš zlo ze svého středu.</verse>
        <verse osisID='Deut.17.8'>Naskytne-li se ti nějaký mimořádný právní případ, rozsoudit, kdo je vinen vraždou, rozepří, ublížením na těle, tedy jakýkoli sporný případ ve tvých branách, vydáš se k místu, které si Hospodin, tvůj Bůh, vyvolí.</verse>
        <verse osisID='Deut.17.9'>Přijdeš k lévijským kněžím a k soudci, který tam bude v těch dnech, dotážeš se a oni ti oznámí právní nález.</verse>
        <verse osisID='Deut.17.10'>Budeš pak jednat podle výroku, který ti oznámí z onoho místa, které vyvolí Hospodin. Bedlivě dodržíš všechno, o čem tě oni poučí.</verse>
        <verse osisID='Deut.17.11'>Budeš jednat podle znění zákona, o němž tě poučí, a podle práva, které ti vysvětlí. Neuchýlíš se napravo ani nalevo od toho, co ti oni oznámí.</verse>
        <verse osisID='Deut.17.12'>Kdo bude jednat opovážlivě, že by neposlechl kněze, který tam stojí ve službě Hospodina, tvého Boha, nebo soudce, ten zemře. Tak odstraníš zlo z Izraele.</verse>
        <verse osisID='Deut.17.13'>Všechen lid ať to slyší a bojí se a ať už nejedná opovážlivě.</verse>
        <verse osisID='Deut.17.14'>Až vejdeš do země, kterou ti dává Hospodin, tvůj Bůh, obsadíš ji a usadíš se v ní. I řekneš si: "Ustanovím nad sebou krále jako všechny pronárody kolem mne."</verse>
        <verse osisID='Deut.17.15'>Ustanovíš tedy nad sebou za krále jen toho, koho si vyvolí Hospodin, tvůj Bůh. Ustanovíš nad sebou krále ze svých bratří. Nesmíš dosadit nad sebou cizince, který není tvým bratrem.</verse>
        <verse osisID='Deut.17.16'>Avšak ať nemá mnoho koní a ať neuvádí lid zpátky do Egypta, aby měl více koní. Hospodin vám přece řekl: "Nikdy se už touto cestou nevracejte."</verse>
        <verse osisID='Deut.17.17'>Také ať nemá mnoho žen, aby se jeho srdce neodvrátilo od Boha. Ani stříbra a zlata ať nemá příliš mnoho.</verse>
        <verse osisID='Deut.17.18'>Když dosedne na svůj královský trůn, dá si napsat do knihy opis tohoto zákona, opatrovaného lévijskými kněžími.</verse>
        <verse osisID='Deut.17.19'>Bude jej mít u sebe a bude v něm číst po všechny dny svého života, aby se učil bát Hospodina, svého Boha, a bedlivě dodržoval všechna slova tohoto zákona a tato nařízení;</verse>
        <verse osisID='Deut.17.20'>aby se jeho srdce nevypínalo nad jeho bratry a neuchyloval se od příkazu napravo ani nalevo; aby byl dlouho živ ve svém království uprostřed Izraele on i jeho synové.</verse>
      </chapter>
      <chapter osisID='Deut.18'>
        <verse osisID='Deut.18.1'>Lévijští kněží, celý Léviův kmen, nebudou mít podíl ani dědictví s Izraelem. Budou živi z ohnivých obětí Hospodinových, tedy z jeho dědictví.</verse>
        <verse osisID='Deut.18.2'>Nebudou mít dědictví uprostřed svých bratří. Jejich dědictvím bude sám Hospodin, jak jim přislíbil.</verse>
        <verse osisID='Deut.18.3'>Kněžím podle práva náleží od lidu, od těch, kteří přinášejí k obětnímu hodu dobytče ze skotu nebo z bravu, toto: knězi dají plece, obě čelisti a žaludek.</verse>
        <verse osisID='Deut.18.4'>Budeš mu dávat prvotiny svého obilí, moštu a oleje i prvotiny své ovčí stříže.</verse>
        <verse osisID='Deut.18.5'>Vždyť si jej vyvolil Hospodin, tvůj Bůh, ze všech tvých kmenů, aby po všechny dny stál on a jeho synové ve službě ve jménu Hospodinově.</verse>
        <verse osisID='Deut.18.6'>Přijde-li lévijec z některé z tvých bran odkudkoli z Izraele, kde pobývá jako host, přijde-li pln touhy na místo, které Hospodin vyvolí,</verse>
        <verse osisID='Deut.18.7'>bude konat službu ve jménu Hospodina, svého Boha, jako ostatní jeho bratři lévijci, kteří tam stojí před Hospodinem.</verse>
        <verse osisID='Deut.18.8'>Bude jíst týž podíl, kromě toho, co by prodal po otcích.</verse>
        <verse osisID='Deut.18.9'>Až vstoupíš do země, kterou ti dává Hospodin, tvůj Bůh, neuč se jednat podle ohavností oněch pronárodů.</verse>
        <verse osisID='Deut.18.10'>Ať se u tebe nevyskytne nikdo, kdo by provedl svého syna nebo svou dceru ohněm, věštec obírající se věštbami, mrakopravec ani hadač ani čaroděj</verse>
        <verse osisID='Deut.18.11'>ani zaklínač ani ten, kdo se doptává duchů zemřelých, ani jasnovidec ani ten, kdo se dotazuje mrtvých.</verse>
        <verse osisID='Deut.18.12'>Každého, kdo činí tyto věci, má Hospodin v ohavnosti. Právě pro tyto ohavnosti Hospodin, tvůj Bůh, před tebou vyhání ony pronárody.</verse>
        <verse osisID='Deut.18.13'>Budeš se dokonale držet Hospodina, svého Boha.</verse>
        <verse osisID='Deut.18.14'>Tyto pronárody, které si podrobíš, poslouchají mrakopravce a věštce, ale tobě to Hospodin, tvůj Bůh, nedovolil.</verse>
        <verse osisID='Deut.18.15'>Hospodin, tvůj Bůh, ti povolá z tvého středu, z tvých bratří, proroka jako jsem já. Jeho budete poslouchat,</verse>
        <verse osisID='Deut.18.16'>zcela podle toho, co jsi žádal od Hospodina, svého Boha, na Chorébu v den shromáždění: "Kéž neslyším už hlas Hospodina, svého Boha, a nevidím už ten veliký oheň, abych nezemřel."</verse>
        <verse osisID='Deut.18.17'>Hospodin mi řekl: "Dobře to pověděli.</verse>
        <verse osisID='Deut.18.18'>Povolám jim proroka z jejich bratří, jako jsi ty. Do jeho úst vložím svá slova a on jim bude mluvit vše, co mu přikáži.</verse>
        <verse osisID='Deut.18.19'>Kdo by má slova, která on bude mluvit mým jménem, neposlouchal, toho já sám budu volat k odpovědnosti.</verse>
        <verse osisID='Deut.18.20'>Avšak prorok, který by opovážlivě mluvil mým jménem něco, co jsem mu mluvit nepřikázal, nebo který by mluvil jménem jiných bohů, takový prorok zemře."</verse>
        <verse osisID='Deut.18.21'>V srdci si asi říkáš: "Jak poznáme slovo, které Hospodin nepromluvil?"</verse>
        <verse osisID='Deut.18.22'>Nuže, promluví-li prorok jménem Hospodinovým a věc se nestane a nesplní, nepromluvil to slovo Hospodin. Opovážlivě je mluvil ten prorok sám; nelekej se toho.</verse>
      </chapter>
      <chapter osisID='Deut.19'>
        <verse osisID='Deut.19.1'>Až vyhladí Hospodin, tvůj Bůh, pronárody, jejichž zemi ti Hospodin, tvůj Bůh, dává, a ty si je podrobíš a usadíš se v jejich městech a domech,</verse>
        <verse osisID='Deut.19.2'>oddělíš si tři města uprostřed své země, kterou ti Hospodin, tvůj Bůh, dává, abys ji obsadil.</verse>
        <verse osisID='Deut.19.3'>Upravíš si k nim cestu a rozdělíš na tři díly území své země, kterou ti přiděluje do dědictví Hospodin, tvůj Bůh, aby tam mohl utéci každý, kdo zabil.</verse>
        <verse osisID='Deut.19.4'>A tak tomu bude s tím, kdo zabil a uteče se tam, aby zůstal naživu: Kdo zabil svého bližního neúmyslně, aniž jej kdy předtím nenáviděl,</verse>
        <verse osisID='Deut.19.5'>třeba ten, kdo by šel se svým bližním do lesa rubat dříví a rozmáchl se sekerou při kácení stromu a železo by se vysmeklo z topůrka a zasáhlo jeho bližního tak, že by zemřel, ten ať se uteče do jednoho z těch měst, aby zůstal naživu.</verse>
        <verse osisID='Deut.19.6'>Jinak by ho jako vraha pronásledoval v rozhořčení svého srdce krevní mstitel, a kdyby cesta byla příliš daleká, dostihl by ho a zabil by ho. On však není hoden smrti, protože zabitého neměl nikdy předtím v nenávisti.</verse>
        <verse osisID='Deut.19.7'>Proto ti přikazuji: "Oddělíš si tři města."</verse>
        <verse osisID='Deut.19.8'>Jestliže Hospodin, tvůj Bůh, rozšíří tvé území, jak přísahal tvým otcům, a dá ti celou zemi, o níž řekl, že ji dá tvým otcům,</verse>
        <verse osisID='Deut.19.9'>dbej cele na tento příkaz, který ti dnes udílím, totiž abys miloval Hospodina, svého Boha, a chodil po jeho cestách po všechny dny, a přidej k těmto třem městům ještě další tři.</verse>
        <verse osisID='Deut.19.10'>Ve tvé zemi, kterou ti dává Hospodin, tvůj Bůh, do dědictví, nebude prolévána nevinná krev, abys nebyl vinen prolitou krví.</verse>
        <verse osisID='Deut.19.11'>Kdyby však někdo svého bližního nenáviděl a strojil mu úklady, povstal proti němu a ubil ho k smrti a pak utekl do některého z těch měst,</verse>
        <verse osisID='Deut.19.12'>starší z jeho města pro něho pošlou, vezmou ho odtud a předají ho do rukou krevního mstitele, aby zemřel.</verse>
        <verse osisID='Deut.19.13'>Nebudeš ho litovat. Tak odstraníš nevinně prolitou krev z Izraele a bude s tebou dobře.</verse>
        <verse osisID='Deut.19.14'>Neposuneš mezník svého bližního, kterým předkové vymezili tvůj dědičný díl, jejž zdědíš v zemi, kterou ti dává Hospodin, tvůj Bůh, abys ji obsadil.</verse>
        <verse osisID='Deut.19.15'>Nepovstane jen jediný svědek proti někomu v jakémkoli zločinu, v jakémkoli prohřešku a při jakémkoli hříchu, jehož se někdo dopustil. Soudní výrok bude vynesen podle výpovědi dvou nebo tří svědků.</verse>
        <verse osisID='Deut.19.16'>Povstane-li proti někomu zlovolný svědek, aby ho nařkl z odpadnutí od Hospodina,</verse>
        <verse osisID='Deut.19.17'>postaví se oba muži, kteří mají spor, před Hospodina, před kněze a soudce, kteří tam v těch dnech budou,</verse>
        <verse osisID='Deut.19.18'>a soudcové případ dobře vyšetří. Zjistí-li, že je to křivý svědek, že nařkl svého bratra křivě,</verse>
        <verse osisID='Deut.19.19'>učiníte jemu, jak on zamýšlel učinit svému bratru. Tak odstraníš zlo ze svého středu.</verse>
        <verse osisID='Deut.19.20'>Ať to ostatní uslyší a ať se bojí. Nikdy ať se mezi vámi nestane něco tak zlého.</verse>
        <verse osisID='Deut.19.21'>Nebudeš ho litovat. Život za život, oko za oko, zub za zub, ruka za ruku, noha za nohu.</verse>
      </chapter>
      <chapter osisID='Deut.20'>
        <verse osisID='Deut.20.1'>Když vytáhneš do boje proti svým nepřátelům a spatříš koně a vozbu, lid početnější, než jsi sám, nebudeš se jich bát, neboť Hospodin, tvůj Bůh, který tě přivedl z egyptské země, je s tebou.</verse>
        <verse osisID='Deut.20.2'>Než podstoupíte boj, přistoupí kněz a promluví k lidu.</verse>
        <verse osisID='Deut.20.3'>Řekne jim: "Slyš, Izraeli! Dnes podstupujete boj proti svým nepřátelům. Neklesejte na mysli, nebojte se, nebuďte ustrašení, nemějte z nich hrůzu.</verse>
        <verse osisID='Deut.20.4'>Vždyť Hospodin, váš Bůh, jde s vámi, aby za vás bojoval s vašimi nepřáteli a zachránil vás."</verse>
        <verse osisID='Deut.20.5'>Pak promluví k lidu správcové: "Ten, kdo vystavěl nový dům a ještě jej nezasvětil, ať se vrátí domů, aby nezemřel v boji a nezasvětil jej někdo jiný.</verse>
        <verse osisID='Deut.20.6'>Ten, kdo vysadil vinici a ještě z ní nesklízel, ať se vrátí domů, aby nezemřel v boji a nesklízel z ní někdo jiný.</verse>
        <verse osisID='Deut.20.7'>Ten, kdo se zasnoubil se ženou a ještě si ji nevzal, ať se vrátí domů, aby nezemřel v boji a nevzal si ji někdo jiný."</verse>
        <verse osisID='Deut.20.8'>Dále ještě správcové promluví k lidu: "Ten, kdo je bojácný a zbabělý, ať se vrátí domů, aby jeho bratři neztratili odvahu jako on."</verse>
        <verse osisID='Deut.20.9'>Až správcové dokončí promluvu k lidu, postaví se v čelo lidu velitelé oddílů.</verse>
        <verse osisID='Deut.20.10'>Když přitáhneš k městu, abys proti němu bojoval, nabídneš mu mír.</verse>
        <verse osisID='Deut.20.11'>Jestliže ti odpoví mírem a otevře ti brány, tu všechen lid, který je v něm, podrobíš nuceným pracím a budou ti sloužit.</verse>
        <verse osisID='Deut.20.12'>Jestliže k míru s tebou nesvolí, ale povede s tebou boj, oblehneš je.</verse>
        <verse osisID='Deut.20.13'>Až ti je Hospodin, tvůj Bůh, vydá do rukou, pobiješ v něm ostřím meče všechny osoby mužského pohlaví.</verse>
        <verse osisID='Deut.20.14'>Ale ženy, děti a dobytek i vše, co bude v městě, všechnu kořist z něho si ponecháš jako lup. Budeš užívat kořisti po svých nepřátelích, kterou ti dal Hospodin, tvůj Bůh.</verse>
        <verse osisID='Deut.20.15'>Tak naložíš se všemi městy od tebe velice vzdálenými, která nepatří k městům těchto pronárodů zde.</verse>
        <verse osisID='Deut.20.16'>Ale v městech těchto národů, které ti dává Hospodin, tvůj Bůh, do dědictví, nenecháš naživu naprosto nikoho.</verse>
        <verse osisID='Deut.20.17'>Zničíš je jako klaté, Chetejce, Emorejce, Kenaance, Perizejce, Chivejce a Jebusejce, jak ti přikázal Hospodin, tvůj Bůh,</verse>
        <verse osisID='Deut.20.18'>aby vás neučili jednat podle všelijakých svých ohavností, které činili kvůli svým bohům. Prohřešili byste se proti Hospodinu, svému Bohu.</verse>
        <verse osisID='Deut.20.19'>Když budeš dlouhou dobu obléhat nějaké město a v boji se ho zmocníš, nezničíš jeho stromoví a nebudeš je vytínat sekerou. Vždyť z něho můžeš jíst. Nekácej je! Což je strom na poli člověk, abys jej také obléhal?</verse>
        <verse osisID='Deut.20.20'>Můžeš zničit a skácet jenom strom, o němž víš, že to není strom s ovocem k jídlu; použiješ ho při stavbě obléhacího náspu proti městu, které s tebou vede boj, dokud město nepadne.</verse>
      </chapter>
      <chapter osisID='Deut.21'>
        <verse osisID='Deut.21.1'>Bude-li v zemi, kterou ti dává Hospodin, tvůj Bůh, abys ji obsadil, nalezen skolený, ležící na poli, a nebude známo, kdo jej ubil,</verse>
        <verse osisID='Deut.21.2'>vyjdou tvoji starší a soudcové a vyměří vzdálenost k městům, která budou v okolí skoleného.</verse>
        <verse osisID='Deut.21.3'>Když se zjistí, které město je skolenému nejblíže, vezmou starší toho města jalovici, jíž nebylo použito k práci a která netahala pod jhem.</verse>
        <verse osisID='Deut.21.4'>Starší toho města přivedou jalovici dolů k potoku s tekoucí vodou, kde se nepracovalo a neselo, a tam u potoka zlomí jalovici vaz.</verse>
        <verse osisID='Deut.21.5'>Pak přistoupí kněží Léviovci, protože je vyvolil Hospodin, tvůj Bůh, aby mu sloužili a jménem Hospodinovým dávali požehnání. Podle jejich výroku se stane při každém sporu a při každém ublížení na těle.</verse>
        <verse osisID='Deut.21.6'>Všichni starší toho města, které je nejblíže skolenému, si omyjí ruce nad jalovicí, jíž byl u potoka zlomen vaz,</verse>
        <verse osisID='Deut.21.7'>a dosvědčí: "Naše ruce tuto krev neprolily a naše oči nic neviděly.</verse>
        <verse osisID='Deut.21.8'>Hospodine, zprosť viny svůj izraelský lid, který jsi vykoupil, a nestíhej nevinně prolitou krev uprostřed svého izraelského lidu." Tak budou zproštěni viny za prolitou krev.</verse>
        <verse osisID='Deut.21.9'>Když vykonáš, co je v Hospodinových očích správné, odstraníš nevinně prolitou krev ze svého středu.</verse>
        <verse osisID='Deut.21.10'>Když vytáhneš do boje proti svým nepřátelům a Hospodin, tvůj Bůh, ti je vydá do rukou a ty zajmeš zajatce</verse>
        <verse osisID='Deut.21.11'>a spatříš mezi zajatci ženu krásné postavy, přilneš k ní a budeš si ji chtít vzít za ženu,</verse>
        <verse osisID='Deut.21.12'>přivedeš ji do svého domu. Ať si oholí hlavu a ostříhá nehty</verse>
        <verse osisID='Deut.21.13'>a odloží svůj plášť, v němž byla zajata, a zůstane v tvém domě. Po dobu jednoho měsíce bude oplakávat svého otce a svou matku. Potom k ní smíš vejít, budeš jejím manželem a ona bude tvou ženou.</verse>
        <verse osisID='Deut.21.14'>Jestliže se ti pak znelíbí, propustíš ji a bude volná. Nesmíš ji prodat za stříbro ani s ní hrubě zacházet, poté co jsi ji ponížil.</verse>
        <verse osisID='Deut.21.15'>Má-li někdo dvě ženy, z nichž by jednu miloval a druhou by nemiloval, a porodí mu syny milovaná i nemilovaná, ale prvorozený syn bude synem nemilované,</verse>
        <verse osisID='Deut.21.16'>v den, kdy bude dávat, co mu patří, svým synům do dědictví, nemůže dát právo prvorozenství synu milované na úkor prvorozeného syna nemilované.</verse>
        <verse osisID='Deut.21.17'>Vezme ohled na prvorozeného syna nemilované a dá mu dvojnásobný díl všeho, co má, protože on je prvotina jeho síly, jemu náleží právo prvorozenství.</verse>
        <verse osisID='Deut.21.18'>Má-li někdo syna nepoddajného a vzpurného, který neposlouchá otce ani matku, a když ho kárají, neposlechne je,</verse>
        <verse osisID='Deut.21.19'>ať ho jeho otec i matka uchopí a vyvedou ke starším jeho města, k bráně jeho místa,</verse>
        <verse osisID='Deut.21.20'>a řeknou starším jeho města: "Tento náš syn je nepoddajný a vzpurný, neposlouchá nás, je to modlářský žrout a pijan."</verse>
        <verse osisID='Deut.21.21'>A tak ho všichni muži jeho města uházejí kamením a zemře. Tak odstraníš zlo ze svého středu. Ať to slyší celý Izrael a bojí se.</verse>
        <verse osisID='Deut.21.22'>Bude-li nad někým pro hřích vynesen rozsudek smrti, bude-li usmrcen a ty jej pověsíš na kůl,</verse>
        <verse osisID='Deut.21.23'>nenecháš jeho mrtvolu na kůlu přes noc, ale bezpodmínečně ho pohřbíš týž den, protože ten, kdo byl pověšen, je zlořečený Bohem. Neposkvrníš svou zemi, kterou ti dává do dědictví Hospodin, tvůj Bůh.</verse>
      </chapter>
      <chapter osisID='Deut.22'>
        <verse osisID='Deut.22.1'>Nebudeš netečně přihlížet, jak se zaběhl býk tvého bratra nebo jeho ovce. Vrátíš je svému bratru.</verse>
        <verse osisID='Deut.22.2'>Jestliže tvůj bratr není blízko tebe a ty ho neznáš, zaženeš dobytče do svého domu a bude u tebe. Až tvůj bratr bude po něm pátrat, vrátíš mu je.</verse>
        <verse osisID='Deut.22.3'>Stejně naložíš s jeho oslem, stejně naložíš s jeho pláštěm, stejně naložíš s každou ztracenou věcí svého bratra, která se mu ztratila a tys ji nalezl. Nesmíš být netečný.</verse>
        <verse osisID='Deut.22.4'>Nebudeš netečně přihlížet, jak na cestě klesl osel tvého bratra nebo jeho býk. Pozdvihneš jej spolu s ním.</verse>
        <verse osisID='Deut.22.5'>Žena na sebe nevezme, co patří muži, a muž neobleče, co nosí žena. Hospodin, tvůj Bůh, má v ohavnosti každého, kdo to činí.</verse>
        <verse osisID='Deut.22.6'>Když přijdeš cestou na ptačí hnízdo s holátky nebo s vejci, s matkou sedící na holátkách nebo na vejcích na nějakém stromě nebo na zemi, nevezmeš matku od mláďat.</verse>
        <verse osisID='Deut.22.7'>Matku pustíš, mláďátka si smíš vzít. Tak ti bude dobře a budeš dlouho živ.</verse>
        <verse osisID='Deut.22.8'>Když vystavíš nový dům, uděláš na střeše zábradlí. Neuvalíš na svůj dům vinu za prolitou krev, kdyby z něho někdo spadl.</verse>
        <verse osisID='Deut.22.9'>Neosázíš svou vinici dvojím druhem, jinak bude nedotknutelné všechno, jak sadba, kterou jsi zasadil, tak úroda z vinice.</verse>
        <verse osisID='Deut.22.10'>Nebudeš orat s volem a oslem zapřaženými spolu.</verse>
        <verse osisID='Deut.22.11'>Nebudeš si oblékat tkaninu ze směsi vlny a lnu.</verse>
        <verse osisID='Deut.22.12'>Uděláš si střapce na všech čtyřech rozích své pokrývky, kterou se přikrýváš.</verse>
        <verse osisID='Deut.22.13'>Když si muž vezme ženu a vejde k ní, ale pak ji bude nenávidět,</verse>
        <verse osisID='Deut.22.14'>obviní ji ze špatnosti a bude o ní roznášet zlou pověst tím, že bude říkat: "Vzal jsem si tuto ženu, přiblížil jsem se k ní, ale zjistil jsem, že není panna",</verse>
        <verse osisID='Deut.22.15'>tedy otec té dívky a její matka přinesou důkaz dívčina panenství do brány ke starším města.</verse>
        <verse osisID='Deut.22.16'>Otec té dívky řekne starším: "Tomu muži jsem dal za ženu svou dceru, ale on ji teď nenávidí.</verse>
        <verse osisID='Deut.22.17'>Hle, obviňuje ji ze špatnosti a říká: Zjistil jsem, že tvoje dcera nebyla panna. Tady je důkaz panenství mé dcery." A rozprostřou roušku před staršími města.</verse>
        <verse osisID='Deut.22.18'>I vezmou starší toho města onoho muže a ztrestají ho.</verse>
        <verse osisID='Deut.22.19'>Dají mu pokutu sto šekelů stříbra a předají je otci té dívky, protože roznášel zlou pověst o izraelské panně. Ta zůstane jeho ženou. Po celý svůj život ji nesmí propustit.</verse>
        <verse osisID='Deut.22.20'>Jestliže však byla ta řeč pravdivá a u té dívky nebylo shledáno, že je panna,</verse>
        <verse osisID='Deut.22.21'>tedy vyvedou dívku ke vchodu do domu jejího otce, mužové jejího města ji ukamenují a zemře, neboť tím, že smilnila v domě svého otce, dopustila se v Izraeli hanebnosti. Tak odstraníš zlo ze svého středu.</verse>
        <verse osisID='Deut.22.22'>Když bude přistižen muž, že ležel s vdanou ženou, oba zemřou: muž, který ležel se ženou, i ta žena. Tak odstraníš zlo z Izraele.</verse>
        <verse osisID='Deut.22.23'>Když dívku, pannu zasnoubenou muži, najde nějaký muž v městě a bude s ní ležet,</verse>
        <verse osisID='Deut.22.24'>vyvedete oba dva k bráně toho města, ukamenujete je a zemřou: dívka proto, že v městě nekřičela, a muž proto, že ponížil ženu svého bližního. Tak odstraníš zlo ze svého středu.</verse>
        <verse osisID='Deut.22.25'>Jestliže nalezne muž zasnoubenou dívku na poli a zmocní se jí a bude s ní ležet, zemře jenom ten muž, který s ní ležel.</verse>
        <verse osisID='Deut.22.26'>Dívce neuděláš nic. Dívka se nedopustila hříchu hodného smrti. Je to podobný případ, jako když někdo povstane proti svému bližnímu a zabije ho.</verse>
        <verse osisID='Deut.22.27'>Vždyť ji našel na poli, zasnoubená dívka křičela, ale nebyl tu nikdo, kdo by ji zachránil.</verse>
        <verse osisID='Deut.22.28'>Když najde muž dívku, pannu, která není zasnoubena, a chytí ji, bude s ní ležet a budou přistiženi,</verse>
        <verse osisID='Deut.22.29'>muž, který s ní ležel, dá otci té dívky padesát šekelů stříbra. Stane se jeho ženou, protože ji ponížil. Po celý svůj život ji nesmí propustit.</verse>
      </chapter>
      <chapter osisID='Deut.23'>
        <verse osisID='Deut.23.1'>Nikdo si nesmí vzít ženu svého otce a odkrýt tak cíp pláště svého otce.</verse>
        <verse osisID='Deut.23.2'>Do Hospodinova shromáždění nevstoupí, kdo má rozdrcená varlata nebo uříznutý pyj.</verse>
        <verse osisID='Deut.23.3'>Do Hospodinova shromáždění nevstoupí míšenec; ani jeho desáté pokolení nevstoupí do Hospodinova shromáždění.</verse>
        <verse osisID='Deut.23.4'>Do Hospodinova shromáždění nikdy nevstoupí Amónec nebo Moábec; ani jejich desáté pokolení nevstoupí do Hospodinova shromáždění,</verse>
        <verse osisID='Deut.23.5'>zato že vám nevyšli vstříc s chlebem a vodou na cestě, když jste táhli z Egypta, a že Moáb najal proti tobě Bileáma, syna Beórova, z Petóru v Aramském Dvojříčí, aby ti zlořečil.</verse>
        <verse osisID='Deut.23.6'>Ale Hospodin, tvůj Bůh, nechtěl Bileáma slyšet. Proto zvrátil Hospodin, tvůj Bůh, zlořečení tobě v požehnání, neboť Hospodin, tvůj Bůh, tě miloval.</verse>
        <verse osisID='Deut.23.7'>Po všechny své dny nikdy neusiluj o pokoj s nimi ani o dobrodiní od nich.</verse>
        <verse osisID='Deut.23.8'>Nebudeš si hnusit Edómce, neboť to je tvůj bratr. Nebudeš si hnusit Egypťana, neboť jsi byl hostem v jeho zemi.</verse>
        <verse osisID='Deut.23.9'>Synové, kteří se jim narodí, smějí v třetím pokolení vstoupit do Hospodinova shromáždění.</verse>
        <verse osisID='Deut.23.10'>Když vytáhneš vojensky proti svým nepřátelům, vystříhej se jakékoli špatnosti.</verse>
        <verse osisID='Deut.23.11'>Bude-li mezi vámi někdo, kdo by nebyl čistý pro noční výron semene, vyjde ven za tábor. Nevstoupí dovnitř do tábora.</verse>
        <verse osisID='Deut.23.12'>K večeru se omyje vodou a při západu slunce smí vstoupit dovnitř do tábora.</verse>
        <verse osisID='Deut.23.13'>Vně za táborem budeš mít vyhrazené místo, kam budeš chodit na stranu.</verse>
        <verse osisID='Deut.23.14'>Mezi svým nářadím budeš mít kolík. Než si venku dřepneš, vyhrabeš jím důlek a své výkaly zase přikryješ.</verse>
        <verse osisID='Deut.23.15'>Vždyť Hospodin, tvůj Bůh, chodí po tvém táboře, aby tě vysvobodil a aby ti vydal tvé nepřátele. Ať je tedy tvůj tábor svatý, aby u tebe nespatřil nic mrzkého a neodvrátil se od tebe.</verse>
        <verse osisID='Deut.23.16'>Nevydáš otroka jeho pánu, když se k tobě před svým pánem uchýlil.</verse>
        <verse osisID='Deut.23.17'>Bude bydlet s tebou uprostřed tebe na místě, které si zvolí, v některé z tvých bran, kde mu bude dobře. Neutiskuj ho.</verse>
        <verse osisID='Deut.23.18'>Žádná z izraelských dcer se nezasvětí smilstvu; ani žádný z izraelských synů se nezasvětí smilstvu.</verse>
        <verse osisID='Deut.23.19'>Nepřineseš nevěstčí mzdu ani psovskou odměnu do domu Hospodina, svého Boha, ať jde o jakýkoli slib, neboť obojí je Hospodinu, tvému Bohu, ohavností.</verse>
        <verse osisID='Deut.23.20'>Svému bratru nebudeš půjčovat na úrok, na žádný úrok ani za stříbro ani za pokrm ani za cokoli, co se půjčuje na úrok.</verse>
        <verse osisID='Deut.23.21'>Cizinci můžeš půjčovat na úrok, ale svému bratru na úrok půjčovat nesmíš, aby ti Hospodin, tvůj Bůh, požehnal ve všem, k čemu přiložíš svou ruku na zemi, kterou jdeš obsadit.</verse>
        <verse osisID='Deut.23.22'>Když se Hospodinu, svému Bohu, zavážeš slibem, neotálej ho splnit, neboť Hospodin, tvůj Bůh, to bude určitě od tebe vyžadovat a byl by na tobě hřích.</verse>
        <verse osisID='Deut.23.23'>Když se zdržíš slibování, nebude na tobě hřích.</verse>
        <verse osisID='Deut.23.24'>Budeš bedlivě dodržovat to, co vyřkly tvoje rty a co jsi dobrovolně slíbil Hospodinu, svému Bohu, k čemu ses svými ústy zavázal.</verse>
        <verse osisID='Deut.23.25'>Když vejdeš do vinice svého bližního, smíš se najíst hroznů dosyta podle libosti, ale nebudeš nic dávat do nádoby. [ (Deuteronomy 23:26) Když vejdeš do obilí svého bližního, smíš si rukou natrhat klasů, ale nebudeš obilí svého bližního žnout srpem. ]</verse>
      </chapter>
      <chapter osisID='Deut.24'>
        <verse osisID='Deut.24.1'>Když si muž vezme ženu a ožení se s ní, ona však u něho nenalezne přízeň, neboť na ní shledal něco odporného, napíše jí rozlukový list, dá jí ho do rukou a vykáže ji ze svého domu.</verse>
        <verse osisID='Deut.24.2'>Ona vyjde z jeho domu, odejde a vdá se za jiného muže.</verse>
        <verse osisID='Deut.24.3'>Ale ten druhý muž k ní také pojme nenávist, napíše jí rozlukový list, dá jí ho do rukou a vykáže ji ze svého domu. Anebo ten druhý muž, který si ji vzal za ženu, zemře.</verse>
        <verse osisID='Deut.24.4'>Tu její první manžel, který ji vykázal, si ji znovu za ženu vzít nemůže, když byla poskvrněna, neboť by to před Hospodinem byla ohavnost. Neuvalíš hřích na zemi, kterou ti Hospodin, tvůj Bůh, dává do dědictví.</verse>
        <verse osisID='Deut.24.5'>Když se muž právě oženil, nebude vycházet do boje a nebude mu ukládán žádný úkol. Po jeden rok bude uvolněn pro svůj dům, aby se radoval se svou ženou, kterou si vzal.</verse>
        <verse osisID='Deut.24.6'>Nikdo nesmí zabavit mlýnské kameny, spodní ani běhoun, neboť takový člověk jako by zabavil sám život.</verse>
        <verse osisID='Deut.24.7'>Když bude někdo přistižen, že ukradl někoho ze svých bratří Izraelců, hrubě s ním nakládal a prodal ho, tedy ten zloděj zemře; tak odstraníš zlo ze svého středu.</verse>
        <verse osisID='Deut.24.8'>Měj se na pozoru při ráně malomocenství, abys velmi bedlivě dodržoval všechno, o čem vás poučí lévijští kněží. Bedlivě dodržujte, co jsem jim přikázal.</verse>
        <verse osisID='Deut.24.9'>Pamatuj, co Hospodin, tvůj Bůh, učinil Mirjamě na cestě, když jste táhli z Egypta.</verse>
        <verse osisID='Deut.24.10'>Když poskytneš svému bližnímu nějakou půjčku, nevejdeš do jeho domu, abys na něm vymáhal zástavu.</verse>
        <verse osisID='Deut.24.11'>Zůstaneš venku a muž, kterému jsi půjčku poskytl, vynese ti zástavu ven.</verse>
        <verse osisID='Deut.24.12'>Jestliže je ten muž zchudlý, s jeho zástavou neulehneš.</verse>
        <verse osisID='Deut.24.13'>Vrátíš mu zástavu při západu slunce, aby ulehl ve svém plášti a žehnal ti. To bude tvá spravedlnost před Hospodinem, tvým Bohem.</verse>
        <verse osisID='Deut.24.14'>Nebudeš utiskovat nádeníka, zchudlého a potřebného ze svých bratří ani ze svých hostí, kteří žijí v tvé zemi v tvých branách.</verse>
        <verse osisID='Deut.24.15'>Dáš mu jeho mzdu ještě téhož dne, než nad ním zapadne slunce, neboť je zchudlý a svým životem na ní závisí, aby nevolal proti tobě k Hospodinu a aby na tobě nebyl hřích.</verse>
        <verse osisID='Deut.24.16'>Nebudou usmrcováni otcové za syny a synové nebudou usmrcováni za otce, každý bude usmrcen pro vlastní hřích.</verse>
        <verse osisID='Deut.24.17'>Nepřevrátíš právo bezdomovce ani sirotka a vdově nezabavíš roucho.</verse>
        <verse osisID='Deut.24.18'>Ale pamatuj, že jsi byl otrokem v Egyptě a že Hospodin, tvůj Bůh, tě odtud vykoupil. Proto ti přikazuji, abys to dodržoval.</verse>
        <verse osisID='Deut.24.19'>Když budeš sklízet ze svého pole a zapomeneš na poli snop, nevrátíš se pro něj. Bude patřit bezdomovci, sirotku a vdově, aby ti Hospodin, tvůj Bůh, požehnal při každé práci tvých rukou.</verse>
        <verse osisID='Deut.24.20'>Když oklátíš plody ze své olivy, nebudeš ještě setřásat zbylé. Ty budou patřit bezdomovci, sirotku a vdově.</verse>
        <verse osisID='Deut.24.21'>Když budeš na vinici sbírat hrozny, nebudeš po sobě paběrkovat. Bude to patřit bezdomovci, sirotku a vdově.</verse>
        <verse osisID='Deut.24.22'>Pamatuj, že jsi byl otrokem v egyptské zemi. Proto ti přikazuji, abys to dodržoval.</verse>
      </chapter>
      <chapter osisID='Deut.25'>
        <verse osisID='Deut.25.1'>Když mezi muži dojde ke sporu a oni se dostaví k soudu, aby je rozsoudili, ať je spravedlivý ospravedlněn a svévolník odsouzen.</verse>
        <verse osisID='Deut.25.2'>Je-li svévolník hoden mrskání, dá ho soudce položit a mrskat za své přítomnosti; dá mu vysázet počet ran podle jeho svévole.</verse>
        <verse osisID='Deut.25.3'>Smí jej dát zmrskat nejvýše čtyřiceti ranami, aby tvůj bratr nebyl před tebou zlehčen, kdyby mu při mrskání přidal více ran.</verse>
        <verse osisID='Deut.25.4'>Při mlácení nedáš dobytčeti náhubek.</verse>
        <verse osisID='Deut.25.5'>Když budou bydlet bratři spolu a jeden z nich zemře bez syna, nevdá se žena zemřelého jinam, za cizího muže. Vejde k ní její švagr a vezme si ji za ženu právem švagrovství.</verse>
        <verse osisID='Deut.25.6'>Prvorozený syn, kterého porodí, ponese jméno jeho zemřelého bratra, aby jeho jméno nebylo z Izraele vymazáno.</verse>
        <verse osisID='Deut.25.7'>Avšak jestliže si ten muž nebude chtít vzít svou švagrovou, vystoupí jeho švagrová do brány ke starším a řekne: "Můj švagr se zdráhá zachovat svému bratrovi jméno v Izraeli, není svolný užít vůči mně práva švagrovství."</verse>
        <verse osisID='Deut.25.8'>Předvolají ho tedy starší jeho města a promluví s ním. Když bude stát na svém a řekne: "Nechci si ji vzít",</verse>
        <verse osisID='Deut.25.9'>přistoupí k němu před staršími jeho švagrová, zuje mu střevíc, plivne mu do tváře a prohlásí: "To si zaslouží muž, který nechce svému bratru zbudovat dům."</verse>
        <verse osisID='Deut.25.10'>I bude mít v Izraeli přezdívku: "Dům vyzutého".</verse>
        <verse osisID='Deut.25.11'>Když se muži budou spolu rvát jeden s druhým a přistoupí žena jednoho, aby vyrvala svého muže z rukou toho, který ho bije, a vztáhne ruku a uchopí ho za ohanbí,</verse>
        <verse osisID='Deut.25.12'>bez slitování jí utneš ruku.</verse>
        <verse osisID='Deut.25.13'>Nebudeš mít ve svém váčku dvojí závaží, větší a menší.</verse>
        <verse osisID='Deut.25.14'>Nebudeš mít ve svém domě dvojí míru, větší a menší.</verse>
        <verse osisID='Deut.25.15'>Budeš mít správné a poctivé závaží, správnou a poctivou míru, abys byl na zemi, kterou ti dává Hospodin, tvůj Bůh.</verse>
        <verse osisID='Deut.25.16'>Vždyť Hospodin, tvůj Bůh, má v ohavnosti každého, kdo páchá něco takového, každého, kdo se dopouští bezpráví.</verse>
        <verse osisID='Deut.25.17'>Pamatuj, co ti učinil Amálek, když jste táhli z Egypta.</verse>
        <verse osisID='Deut.25.18'>Střetl se s tebou na cestě a zničil ti zadní voj, všechny churavé za tebou, když tys byl ochablý a unavený; a nebál se Boha.</verse>
        <verse osisID='Deut.25.19'>Proto až ti Hospodin, tvůj Bůh, dá odpočinutí ode všech tvých okolních nepřátel v zemi, kterou ti Hospodin, tvůj Bůh, dává do dědictví, abys ji obsadil, vymažeš památku Amálekovu zpod nebes. Nezapomeň!</verse>
      </chapter>
      <chapter osisID='Deut.26'>
        <verse osisID='Deut.26.1'>Až přijdeš do země, kterou ti Hospodin, tvůj Bůh, dává do dědictví, a obsadíš ji a usadíš se v ní,</verse>
        <verse osisID='Deut.26.2'>vezmeš z prvotin všech polních plodů, které vytěžíš ze své země, kterou ti dává Hospodin, tvůj Bůh, vložíš je do koše a půjdeš k místu, které vyvolí Hospodin, tvůj Bůh, aby tam přebývalo jeho jméno.</verse>
        <verse osisID='Deut.26.3'>Přijdeš ke knězi, který tam bude v těch dnech, a řekneš mu: "Vyznávám dnes Hospodinu, tvému Bohu, že jsem vstoupil do země, o které přísahal Hospodin našim otcům, že nám ji dá."</verse>
        <verse osisID='Deut.26.4'>Kněz vezme koš z tvé ruky a postaví jej před oltář Hospodina, tvého Boha.</verse>
        <verse osisID='Deut.26.5'>Ty pak promluvíš před Hospodinem, svým Bohem, takto: "Můj otec byl Aramejec bloudící bez domova, sestoupil do Egypta a s hrstkou lidí tam pobýval jako host. Tam se stal velikým, zdatným a početným národem.</verse>
        <verse osisID='Deut.26.6'>Ale Egypťané s námi zle nakládali, trýznili nás a tvrdě nás zotročovali.</verse>
        <verse osisID='Deut.26.7'>Tu jsme úpěli k Hospodinu, Bohu našich otců, a Hospodin nás vyslyšel, shlédl na naše pokoření, plahočení a útlak.</verse>
        <verse osisID='Deut.26.8'>Hospodin nás vyvedl z Egypta pevnou rukou a vztaženou paží, za veliké hrůzy, se znameními a zázraky,</verse>
        <verse osisID='Deut.26.9'>a přivedl nás na toto místo a dal nám tuto zemi, zemi oplývající mlékem a medem.</verse>
        <verse osisID='Deut.26.10'>Nyní tedy, hle, přinesl jsem prvotiny z plodů role, kterou jsi mi dal, Hospodine." A postavíš koš před Hospodina, svého Boha, a pokloníš se před Hospodinem, svým Bohem.</verse>
        <verse osisID='Deut.26.11'>Budeš se radovat ze všeho dobrého, co dal Hospodin, tvůj Bůh, tobě a tvému domu, ty i lévijec i bezdomovec, který bude mezi vámi.</verse>
        <verse osisID='Deut.26.12'>Když pak třetího roku, v roce desátků, odvedeš všechny desátky ze své úrody a dáš je lévijci, bezdomovci, sirotku a vdově, aby jedli v tvých branách a nasytili se,</verse>
        <verse osisID='Deut.26.13'>řekneš před Hospodinem, svým Bohem: "Vynesl jsem z domu, co bylo svaté, a dal jsem to lévijci a bezdomovci, sirotku a vdově, zcela podle tvého příkazu, který jsi mi dal. Nepřestoupil jsem ani neopomenul žádné z tvých přikázání.</verse>
        <verse osisID='Deut.26.14'>Nejedl jsem z toho, když jsem měl zármutek, neodstranil jsem z toho nic, když jsem byl nečistý, nedal jsem z toho nic pro mrtvého. Poslechl jsem Hospodina, svého Boha, a učinil jsem vše, jak jsi mi přikázal.</verse>
        <verse osisID='Deut.26.15'>Shlédni ze svého svatého obydlí, z nebes, a požehnej svému izraelskému lidu i půdě, kterou jsi nám dal, jak jsi přísežně slíbil našim otcům, tu zemi oplývající mlékem a medem."</verse>
        <verse osisID='Deut.26.16'>Dnešního dne ti Hospodin, tvůj Bůh, přikazuje, abys dodržoval tato nařízení a právní ustanovení. Budeš je bedlivě dodržovat celým svým srdcem a celou svou duší.</verse>
        <verse osisID='Deut.26.17'>Prohlásil jsi při Hospodinu, že ti bude Bohem a ty že budeš chodit po jeho cestách a dbát na jeho nařízení, přikázání a právní ustanovení a že ho budeš poslouchat.</verse>
        <verse osisID='Deut.26.18'>A Hospodin prohlásil dnes tobě, že budeš jeho lidem, zvláštním vlastnictvím, jak k tobě mluvil. Budeš dbát na všechna jeho přikázání</verse>
        <verse osisID='Deut.26.19'>a on tě vyvýší nade všechny pronárody, které učinil. Budeš mu chválou, věhlasem a okrasou, budeš svatým lidem Hospodina, svého Boha, jak mluvil.</verse>
      </chapter>
      <chapter osisID='Deut.27'>
        <verse osisID='Deut.27.1'>I přikázal Mojžíš a izraelští starší lidu: Dbejte na každý příkaz, který vám dnes udílím.</verse>
        <verse osisID='Deut.27.2'>V den, kdy přejdete Jordán do země, kterou ti dává Hospodin, tvůj Bůh, postavíš si veliké kameny a obílíš je vápnem.</verse>
        <verse osisID='Deut.27.3'>Napíšeš na ně všechna slova tohoto zákona, až přejdeš Jordán a vejdeš do země, kterou ti dává Hospodin, tvůj Bůh, do země oplývající mlékem a medem, jak k tobě mluvil Hospodin, Bůh tvých otců.</verse>
        <verse osisID='Deut.27.4'>Až tedy přejdete Jordán, postavíte na hoře Ébalu ony kameny, jak vám dnes přikazuji, a obílíš je vápnem.</verse>
        <verse osisID='Deut.27.5'>Vybuduješ tam oltář Hospodinu, svému Bohu, oltář z kamenů, ale nebudeš je opracovávat železem.</verse>
        <verse osisID='Deut.27.6'>Z neopracovaných kamenů vybuduješ oltář Hospodinu, svému Bohu, a budeš na něm obětovat zápalné oběti Hospodinu, svému Bohu.</verse>
        <verse osisID='Deut.27.7'>Budeš tam také obětovat a jíst pokojné oběti a radovat se před Hospodinem, svým Bohem.</verse>
        <verse osisID='Deut.27.8'>A na kameny napíšeš co nejzřetelněji všechna slova tohoto zákona.</verse>
        <verse osisID='Deut.27.9'>I promluvil Mojžíš a lévijští kněží k celému Izraeli: Ztiš se a slyš, Izraeli, stal ses dnešního dne lidem Hospodina, svého Boha.</verse>
        <verse osisID='Deut.27.10'>Budeš poslouchat Hospodina, svého Boha, a plnit jeho příkazy a jeho nařízení, která ti dnes přikazuji.</verse>
        <verse osisID='Deut.27.11'>Onoho dne Mojžíš lidu dále přikázal:</verse>
        <verse osisID='Deut.27.12'>Až přejdete Jordán, postaví se na hoře Gerizímu, aby žehnali lidu: Šimeón, Lévi, Juda, Isachar, Josef a Benjamín.</verse>
        <verse osisID='Deut.27.13'>A tito se postaví na hoře Ébalu, aby zlořečili: Rúben, Gád, Ašer, Zabulón, Dan a Neftalí.</verse>
        <verse osisID='Deut.27.14'>Lévijci střídavě se všemi izraelskými muži budou pronášet zvýšeným hlasem:</verse>
        <verse osisID='Deut.27.15'>"Buď proklet muž, který zhotoví tesanou nebo litou sochu, ohavnost před Hospodinem, výrobek rukou řemeslníka, a uloží ji v úkrytu." A všechen lid odpoví a řekne: "Amen."</verse>
        <verse osisID='Deut.27.16'>"Buď proklet, kdo zlehčuje svého otce a svou matku." A všechen lid řekne: "Amen."</verse>
        <verse osisID='Deut.27.17'>"Buď proklet, kdo posouvá mezník svého bližního." A všechen lid řekne: "Amen."</verse>
        <verse osisID='Deut.27.18'>"Buď proklet, kdo svádí slepce z cesty." A všechen lid řekne: "Amen."</verse>
        <verse osisID='Deut.27.19'>"Buď proklet, kdo převrací právo bezdomovce, sirotka a vdovy." A všechen lid řekne: "Amen."</verse>
        <verse osisID='Deut.27.20'>"Buď proklet, kdo obcuje se ženou svého otce, neboť odkryl cíp pláště svého otce." A všechen lid řekne: "Amen."</verse>
        <verse osisID='Deut.27.21'>"Buď proklet, kdo obcuje s nějakým zvířetem." A všechen lid řekne: "Amen."</verse>
        <verse osisID='Deut.27.22'>"Buď proklet, kdo obcuje se svou sestrou, dcerou svého otce nebo dcerou své matky." A všechen lid řekne: "Amen."</verse>
        <verse osisID='Deut.27.23'>"Buď proklet, kdo obcuje se svou tchyní." A všechen lid řekne: "Amen."</verse>
        <verse osisID='Deut.27.24'>"Buď proklet, kdo tajně ubije svého bližního." A všechen lid řekne: "Amen."</verse>
        <verse osisID='Deut.27.25'>"Buď proklet, kdo vezme úplatek, aby ubil člověka a prolil nevinnou krev." A všechen lid řekne: "Amen."</verse>
        <verse osisID='Deut.27.26'>"Buď proklet, kdo nebude plnit slova tohoto zákona a dodržovat je." A všechen lid řekne: "Amen."</verse>
      </chapter>
      <chapter osisID='Deut.28'>
        <verse osisID='Deut.28.1'>Jestliže budeš opravdově poslouchat Hospodina, svého Boha, a bedlivě dodržovat všechny jeho příkazy, které ti dnes udílím, vyvýší tě Hospodin, tvůj Bůh, nad všechny pronárody země.</verse>
        <verse osisID='Deut.28.2'>A spočinou na tobě všechna tato požehnání, když budeš poslouchat Hospodina, svého Boha:</verse>
        <verse osisID='Deut.28.3'>Požehnaný budeš ve městě a požehnaný budeš na poli.</verse>
        <verse osisID='Deut.28.4'>Požehnaný bude plod tvého života i plodiny tvé role, plod tvého dobytka, vrh tvého skotu a přírůstek tvého bravu.</verse>
        <verse osisID='Deut.28.5'>Požehnaný bude tvůj koš a tvá díže.</verse>
        <verse osisID='Deut.28.6'>Požehnaný budeš při svém vcházení a požehnaný při svém vycházení.</verse>
        <verse osisID='Deut.28.7'>Hospodin dá, že tvoji nepřátelé, kteří proti tobě povstanou, budou před tebou poraženi. Jednou cestou proti tobě vytáhnou a sedmi cestami budou před tebou utíkat.</verse>
        <verse osisID='Deut.28.8'>Hospodin přikáže, aby s tebou bylo požehnání ve tvých sýpkách a na všem, k čemu přiložíš ruku. Hospodin, tvůj Bůh, ti bude žehnat v zemi, kterou ti dává.</verse>
        <verse osisID='Deut.28.9'>Hospodin si tě ustaví za svatý lid, jak ti přisáhl, když budeš na příkazy Hospodina, svého Boha, dbát a chodit po jeho cestách.</verse>
        <verse osisID='Deut.28.10'>Všechny národy země budou vidět, že se nazýváš Hospodinovým jménem, a budou se tě bát.</verse>
        <verse osisID='Deut.28.11'>Hospodin ti dá nadbytek dobrého: plodu tvého života a plodu tvého dobytka i plodin tvé role v zemi, o které přísahal Hospodin tvým otcům, že ti ji dá.</verse>
        <verse osisID='Deut.28.12'>Hospodin ti otevře svou štědrou pokladnici, nebesa, aby v pravý čas dal tvé zemi déšť a požehnal každé práci tvých rukou. Budeš půjčovat mnohým pronárodům, ale sám si nebudeš muset půjčovat.</verse>
        <verse osisID='Deut.28.13'>Hospodin tě učiní hlavou a ne chvostem, budeš vždycky stoupat výš a neklesneš níž, budeš-li poslouchat příkazy Hospodina, svého Boha, které ti dnes udílím, abys je bedlivě dodržoval.</verse>
        <verse osisID='Deut.28.14'>Neuchýlíš se napravo ani nalevo od žádného ze slov, která vám dnes přikazuji, tím, že bys chodil za jinými bohy a sloužil jim.</verse>
        <verse osisID='Deut.28.15'>Jestliže však nebudeš Hospodina, svého Boha, poslouchat a nebudeš bedlivě dodržovat všechny jeho příkazy a nařízení, která ti dnes udílím, dopadnou na tebe všechna tato zlořečení:</verse>
        <verse osisID='Deut.28.16'>Prokletý budeš ve městě a prokletý budeš na poli.</verse>
        <verse osisID='Deut.28.17'>Prokletý bude tvůj koš i tvá díže.</verse>
        <verse osisID='Deut.28.18'>Prokletý bude plod tvého života i plodiny tvé role, vrh tvého skotu i přírůstek tvého bravu.</verse>
        <verse osisID='Deut.28.19'>Prokletý budeš při svém vcházení a prokletý při svém vycházení.</verse>
        <verse osisID='Deut.28.20'>Hospodin na tebe pošle prokletí, zděšení a zmar ve všem, k čemu přiložíš ruku a co budeš dělat, dokud nebudeš zahlazen. Zanikneš rychle pro své zlé jednání, protože jsi mě opustil.</verse>
        <verse osisID='Deut.28.21'>Hospodin způsobí, že se tě bude držet mor, dokud s tebou neskoncuje v zemi, kterou přicházíš obsadit.</verse>
        <verse osisID='Deut.28.22'>Hospodin tě bude bít úbytěmi a zimnicí, palčivou horečkou, mečem, obilnou rzí a snětí; ty tě budou pronásledovat, dokud nezanikneš.</verse>
        <verse osisID='Deut.28.23'>Nebe nad tvou hlavou bude měděné a země pod tebou bude železná.</verse>
        <verse osisID='Deut.28.24'>Místo deště dá Hospodin tvé zemi písek a prach; budou na tebe padat z nebe, dokud nebudeš zahlazen.</verse>
        <verse osisID='Deut.28.25'>Hospodin dopustí, že budeš před svými nepřáteli poražen. Jednou cestou proti nepříteli vytáhneš a sedmi cestami budeš před ním utíkat. Budeš obrazem hrůzy ve všech královstvích země.</verse>
        <verse osisID='Deut.28.26'>Tvá mrtvola bude pokrmem všemu nebeskému ptactvu i zemskému zvířectvu a nikdo je nezaplaší.</verse>
        <verse osisID='Deut.28.27'>Hospodin tě raní egyptskými vředy a boulemi, svrabem a prašivinou, které nebudeš moci vyléčit.</verse>
        <verse osisID='Deut.28.28'>Hospodin tě raní šílenstvím, slepotou a pomatením mysli.</verse>
        <verse osisID='Deut.28.29'>O poledni budeš tápat jako tápe slepý ve tmě. Na svých cestách nebudeš mít zdar, stále budeš týrán a odírán, po všechny dny, a nikdo tě nezachrání.</verse>
        <verse osisID='Deut.28.30'>Zasnoubíš se s ženou, a jiný muž ji zneuctí, vystavíš si dům, a nebudeš v něm bydlet, vysázíš vinici, a nebudeš z ní sklízet.</verse>
        <verse osisID='Deut.28.31'>Tvůj býk bude poražen před tvýma očima, avšak jíst z něho nebudeš. Tvůj osel ti bude uchvácen před očima, a nevrátí se ti. Tvůj brav bude vydán tvému nepříteli, a nikdo tě nezachrání.</verse>
        <verse osisID='Deut.28.32'>Tvoji synové a tvé dcery budou vydány jinému lidu; tvé oči se na to budou dívat, po celé dny se budou pro ně rozplývat v slzách, ale nic nezmůžeš.</verse>
        <verse osisID='Deut.28.33'>Plodiny tvé role i veškerý tvůj výtěžek pozře lid, který jsi neznal, napořád budeš týrán a utiskován, po všechny dny.</verse>
        <verse osisID='Deut.28.34'>Zešílíš z podívané, na kterou se budeš muset dívat.</verse>
        <verse osisID='Deut.28.35'>Hospodin tě raní na kolenou i na stehnech, od chodidla až po temeno zlými vředy, které nebudeš moci vyléčit.</verse>
        <verse osisID='Deut.28.36'>Hospodin od tebe odvede i tvého krále, jehož nad sebou ustanovíš, k pronárodu, který jsi neznal ty ani tvoji otcové. Tam budeš sloužit jiným bohům, dřevu a kameni.</verse>
        <verse osisID='Deut.28.37'>Budeš předmětem úděsu, pořekadel a posměchu mezi všemi národy, kam tě Hospodin odvleče.</verse>
        <verse osisID='Deut.28.38'>Vyseješ na poli mnoho osiva, ale sklidíš málo, neboť to ožerou kobylky.</verse>
        <verse osisID='Deut.28.39'>Vysázíš a obděláš vinice, avšak víno pít ani uskladňovat nebudeš, neboť to sežerou červi.</verse>
        <verse osisID='Deut.28.40'>Všude po svém území budeš mít olivy, ale olejem se nepomažeš, neboť olivy ti opadají.</verse>
        <verse osisID='Deut.28.41'>Zplodíš syny a dcery, ale tobě nezůstanou, neboť půjdou do zajetí.</verse>
        <verse osisID='Deut.28.42'>Všechno tvé stromoví a plodiny tvé role napadne hmyz.</verse>
        <verse osisID='Deut.28.43'>Bezdomovec, který je ve tvém středu, bude stoupat stále výš nad tebe, ty pak budeš klesat čím dál tím níž.</verse>
        <verse osisID='Deut.28.44'>On ti bude půjčovat, ale ty mu nebudeš moci půjčit. On bude hlavou, a ty budeš chvostem.</verse>
        <verse osisID='Deut.28.45'>Dopadnou na tebe všechna tato zlořečení a budou tě pronásledovat, dokud nebudeš zahlazen, neboť jsi neposlouchal Hospodina, svého Boha, a nedbal jsi na příkazy a nařízení, která ti udělil.</verse>
        <verse osisID='Deut.28.46'>Budou na tobě a na tvém potomstvu navěky znamením a zázrakem.</verse>
        <verse osisID='Deut.28.47'>Zato, že jsi měl hojnost všeho, ale nesloužil Hospodinu, svému Bohu, s radostí a vděčným srdcem,</verse>
        <verse osisID='Deut.28.48'>budeš otročit svým nepřátelům, které na tebe pošle Hospodin, v hladu a žízni, v nahotě a v nedostatku všeho. On ti vloží na šíji železné jho, dokud tě nevyhladí.</verse>
        <verse osisID='Deut.28.49'>Hospodin na tebe přivede pronárod zdaleka, od konce země, jako přilétá orel, pronárod, jehož jazyku nebudeš rozumět,</verse>
        <verse osisID='Deut.28.50'>pronárod kruté tváře, který nebere ohled na starce a nad chlapcem se nesmiluje.</verse>
        <verse osisID='Deut.28.51'>Bude požírat plod tvého dobytka i plodiny tvé role, dokud nebudeš zahlazen. Nenechá ti obilí ani mošt a olej, vrh tvého skotu ani přírůstek tvého bravu, dokud tě nevyhubí.</verse>
        <verse osisID='Deut.28.52'>Sevře tě ve všech tvých branách, dokud nepadnou tvé vysoké a pevné hradby, na něž spoléháš po celé své zemi. Sevře tě ve všech tvých branách po celé tvé zemi, kterou ti dal Hospodin, tvůj Bůh.</verse>
        <verse osisID='Deut.28.53'>A v tísni obležení, kterým tě bude tísnit tvůj nepřítel, budeš jíst plod svého života, maso svých synů a dcer, které ti dal Hospodin, tvůj Bůh.</verse>
        <verse osisID='Deut.28.54'>Změkčilý a zhýčkaný mezi vámi bude nepřejícně hledět na svého bratra i na svou vlastní ženu a na syny, kteří mu ještě zbyli,</verse>
        <verse osisID='Deut.28.55'>aby nemusel některému z nich dát z masa svých dětí, které pojídá, ze strachu, že by jemu nezbylo nic v tísni obležení, kterým tě bude tísnit tvůj nepřítel ve všech tvých branách.</verse>
        <verse osisID='Deut.28.56'>Ta změkčilá a zhýčkaná mezi vámi, která se pro zhýčkanost a změkčilost ani nepokusila postavit nohou na zem, bude nepřejícně hledět na svého vlastního muže i na svého syna a na svou dceru,</verse>
        <verse osisID='Deut.28.57'>i na své plodové lůžko, které z ní vychází, i na své děti, které porodí. Tajně je sní pro nedostatek všeho v tísni obležení, kterým tě bude tísnit tvůj nepřítel ve tvých branách.</verse>
        <verse osisID='Deut.28.58'>Jestliže nebudeš bedlivě dodržovat všechna slova tohoto zákona, napsaná v této knize, a bát se toho slavného a hrozného jména Hospodina, svého Boha,</verse>
        <verse osisID='Deut.28.59'>dopustí Hospodin na tebe i na tvé potomstvo neobyčejné rány, rány veliké a vytrvalé i nemoci zlé a vytrvalé.</verse>
        <verse osisID='Deut.28.60'>Obrátí na tebe všechny egyptské choroby, jichž se lekáš, a ony na tobě ulpí.</verse>
        <verse osisID='Deut.28.61'>Hospodin na tebe uvede též každou nemoc a každou ránu, o níž není psáno v knize tohoto zákona, dokud nebudeš zahlazen.</verse>
        <verse osisID='Deut.28.62'>I zbude vás maličko, ač vás bylo mnoho jako nebeských hvězd, protože jsi neposlouchal Hospodina, svého Boha.</verse>
        <verse osisID='Deut.28.63'>A jako se Hospodin nad vámi veselil, když vám prokazoval dobro a rozmnožoval vás, tak se bude Hospodin nad vámi veselit, když vás bude hubit a zahlazovat. Budete vyrváni ze země, kterou přicházíš obsadit.</verse>
        <verse osisID='Deut.28.64'>Hospodin tě rozptýlí do všech národů od jednoho konce země do druhého. Tam budeš sloužit jiným bohům, které jsi neznal ty ani tvoji otcové, dřevu nebo kameni.</verse>
        <verse osisID='Deut.28.65'>Mezi těmi pronárody nebudeš mít klidu, ani tvá noha si neodpočine. Hospodin ti tam dá chvějící se srdce, pohaslé oči a zoufalou duši.</verse>
        <verse osisID='Deut.28.66'>Tvůj život bude viset na vlásku, v noci i ve dne se budeš chvět strachem a nebudeš jist svým životem.</verse>
        <verse osisID='Deut.28.67'>Ráno budeš říkat: "Kéž by byl večer!" a večer budeš říkat: "Kéž by bylo ráno!" pro strach svého srdce, kterým se budeš chvět, a pro podívanou, na kterou se budeš muset dívat.</verse>
        <verse osisID='Deut.28.68'>Loděmi tě Hospodin přivede zpátky do Egypta; vydáš se cestou, o níž jsem prohlásil, že ji už nespatříš. Tam se budete nabízet na prodej svým nepřátelům za otroky a otrokyně, ale nikdo vás nekoupí. [ (Deuteronomy 28:69) Toto jsou slova smlouvy, o které Hospodin přikázal Mojžíšovi, aby ji uzavřel se syny Izraele v moábské zemi, kromě té smlouvy, kterou s nimi uzavřel na Chorébu. ]</verse>
      </chapter>
      <chapter osisID='Deut.29'>
        <verse osisID='Deut.29.1'>Mojžíš svolal celý Izrael a řekl jim: Na vlastní oči jste viděli, co učinil Hospodin v egyptské zemi faraónovi a všem jeho služebníkům i celé jeho zemi,</verse>
        <verse osisID='Deut.29.2'>na vlastní oči jsi viděl veliké zkoušky, znamení a ony veliké zázraky.</verse>
        <verse osisID='Deut.29.3'>Ale Hospodin vám nedal srdce, aby chápalo, ani oči, aby viděly, ani uši, aby slyšely, až do tohoto dne.</verse>
        <verse osisID='Deut.29.4'>Když jsem vás vodil čtyřicet let pouští, pláště vám nezvetšely a opánky ti na noze nezpuchřely.</verse>
        <verse osisID='Deut.29.5'>Nejedli jste chléb a nepili jste víno ani opojný nápoj, abyste poznali, že já jsem Hospodin, váš Bůh.</verse>
        <verse osisID='Deut.29.6'>Když jste přišli k tomuto místu, vytáhl proti nám k boji chešbónský král Síchon a bášanský král Óg, ale pobili jsme je</verse>
        <verse osisID='Deut.29.7'>a zabrali jsme jejich zemi a dali ji v dědictví Rúbenovcům. Gádovcům a polovině kmene Manasesovců.</verse>
        <verse osisID='Deut.29.8'>Dbejte tedy na slova této smlouvy a dodržujte je, abyste měli úspěch ve všem, co budete dělat.</verse>
        <verse osisID='Deut.29.9'>Vy všichni stojíte dnes před Hospodinem, svým Bohem, vaši představitelé podle vašich kmenů, vaši starší, vaši správci, všichni izraelští mužové,</verse>
        <verse osisID='Deut.29.10'>vaše děti, vaše ženy i tvůj host, který je ve tvém táboře, i tvůj drvoštěp a nosič vody,</verse>
        <verse osisID='Deut.29.11'>abys vešel ve smlouvu Hospodina, svého Boha, kterou Hospodin, tvůj Bůh, s tebou dnes pod kletbou uzavírá:</verse>
        <verse osisID='Deut.29.12'>že si z tebe dnes ustavuje svůj lid a chce ti být Bohem, jak k tobě mluvil a jak přísahal tvým otcům, Abrahamovi, Izákovi a Jákobovi.</verse>
        <verse osisID='Deut.29.13'>Avšak nejen s vámi uzavírám pod kletbou tuto smlouvu,</verse>
        <verse osisID='Deut.29.14'>jak s tím, který tu dnes s námi stojí před Hospodinem, naším Bohem, tak s tím, který tu dnes s námi není.</verse>
        <verse osisID='Deut.29.15'>Vždyť víte, jak jsme přebývali v egyptské zemi a jak jsme procházeli územím pronárodů; sami jste jím prošli.</verse>
        <verse osisID='Deut.29.16'>Viděli jste jejich ohyzdné a hnusné modly, dřevo a kámen, stříbro a zlato, které mají.</verse>
        <verse osisID='Deut.29.17'>Ať není mezi vámi muž ani žena, čeleď ani kmen, jejichž srdce by se dnes odvrátilo od Hospodina, našeho Boha, takže by šli sloužit bohům těch pronárodů. Ať není mezi vámi kořen plodící jed a pelyněk.</verse>
        <verse osisID='Deut.29.18'>Mohlo by se stát, že by někdo slyšel slova této kletby a v duchu by si dobrořečil: "Budu mít pokoj, i když si budu žít v zarputilosti srdce, vždyť to dopadne stejně s opilým jako se střízlivým."</verse>
        <verse osisID='Deut.29.19'>Takovému nebude Hospodin ochoten odpustit. Tehdy vzplane Hospodinův hněv i jeho rozhorlení proti tomu muži a dolehne na něj každá kletba zapsaná v této knize a Hospodin vymaže zpod nebes jeho jméno.</verse>
        <verse osisID='Deut.29.20'>Hospodin ho k jeho zkáze odloučí od všech izraelských kmenů, podle všech kleteb smlouvy, zapsaných v knize tohoto zákona.</verse>
        <verse osisID='Deut.29.21'>I řekne příští pokolení, vaši synové, kteří povstanou po vás, i cizinec, který přijde z daleké země, až uvidí rány té země a její nemoci, které na ni Hospodin dopustil,</verse>
        <verse osisID='Deut.29.22'>celou zemi spálenou sírou a solí, že není osévána, že v ní neklíčí a nevzchází žádná bylina, že je vyvrácená jako Sodoma a Gomora, Adma a Sebójím, které vyvrátil Hospodin ve svém hněvu a rozhořčení,</verse>
        <verse osisID='Deut.29.23'>všechny pronárody řeknou: "Proč tak Hospodin s touto zemí naložil? Proč tento veliký planoucí hněv?"</verse>
        <verse osisID='Deut.29.24'>A řeknou: "Proto, že opustili smlouvu Hospodina, Boha svých otců, kterou s nimi uzavřel, když je vyvedl z egyptské země,</verse>
        <verse osisID='Deut.29.25'>a šli sloužit jiným bohům a klaněli se jim, bohům, jež neznali a které jim neurčil.</verse>
        <verse osisID='Deut.29.26'>Proto Hospodin vzplanul proti té zemi hněvem a uvedl na ni všechno zlořečení zapsané v této knize.</verse>
        <verse osisID='Deut.29.27'>V hněvu, v rozhořčení a ve velikém rozlícení je Hospodin vyvrátil z jejich země a vyvrhl je do jiné země, jak je tomu dnes."</verse>
        <verse osisID='Deut.29.28'>Skryté věci patří Hospodinu, našemu Bohu, zjevné však patří navěky nám a našim synům, abychom dodržovali všechna slova tohoto zákona.</verse>
      </chapter>
      <chapter osisID='Deut.30'>
        <verse osisID='Deut.30.1'>Když na tebe toto všechno přijde, požehnání i zlořečení, jež jsem ti předložil, a ty si to vezmeš k srdci, kdekoli budeš ve všech pronárodech, do kterých tě zapudí Hospodin, tvůj Bůh,</verse>
        <verse osisID='Deut.30.2'>a navrátíš se k Hospodinu, svému Bohu, a budeš ho poslouchat, ty i tvoji synové, celým svým srdcem a celou svou duší podle všeho, co ti dnes přikazuji,</verse>
        <verse osisID='Deut.30.3'>změní Hospodin, tvůj Bůh, tvůj úděl, slituje se nad tebou a shromáždí tě zase ze všech národů, kam tě Hospodin, tvůj Bůh, rozptýlil.</verse>
        <verse osisID='Deut.30.4'>Kdybys byl zapuzen až na kraj světa, Hospodin, tvůj Bůh, tě odtud shromáždí a vezme tě odtamtud.</verse>
        <verse osisID='Deut.30.5'>Hospodin, tvůj Bůh, tě uvede do země, kterou obsadili tvoji otcové, a ty ji znovu obsadíš a on ti bude prokazovat dobrodiní a rozmnoží tě víc než tvé otce.</verse>
        <verse osisID='Deut.30.6'>Hospodin, tvůj Bůh, obřeže tvé srdce i srdce tvého potomstva a budeš milovat Hospodina, svého Boha, celým svým srdcem a celou svou duší a budeš živ.</verse>
        <verse osisID='Deut.30.7'>Všechny tyto kletby pak vloží Hospodin, tvůj Bůh, na tvé nepřátele a na ty, kdo tě nenávistně pronásledovali.</verse>
        <verse osisID='Deut.30.8'>Ty budeš opět poslouchat Hospodina a dodržovat všechny jeho příkazy, které ti dnes udílím.</verse>
        <verse osisID='Deut.30.9'>Hospodin, tvůj Bůh, ti dá nadbytek dobrého v každé práci tvých rukou, plodu tvého života a plodu tvého dobytka i plodin tvé role. Hospodin se bude opět nad tebou veselit k tvému dobru, jako se veselil nad tvými otci,</verse>
        <verse osisID='Deut.30.10'>budeš-li poslouchat Hospodina, svého Boha, a dbát na jeho přikázání a nařízení, zapsaná v knize tohoto zákona, a navrátíš-li se k Hospodinu, svému Bohu, celým svým srdcem a celou svou duší.</verse>
        <verse osisID='Deut.30.11'>Tento příkaz, který ti dnes udílím, není pro tebe ani nepochopitelný, ani vzdálený.</verse>
        <verse osisID='Deut.30.12'>Není v nebi, abys musel říkat: "Kdo nám vystoupí na nebe, vezme jej pro nás a ohlásí nám jej, abychom ho plnili?"</verse>
        <verse osisID='Deut.30.13'>Ani za mořem není, abys musel říkat: "Kdo se nám přeplaví přes moře, vezme jej pro nás a ohlásí nám jej, abychom ho plnili?"</verse>
        <verse osisID='Deut.30.14'>Vždyť to slovo je ti velmi blízko, ve tvých ústech a ve tvém srdci, abys je dodržoval.</verse>
        <verse osisID='Deut.30.15'>Hleď, předložil jsem ti dnes život a dobro i smrt a zlo;</verse>
        <verse osisID='Deut.30.16'>když ti dnes přikazuji, abys miloval Hospodina, svého Boha, chodil po jeho cestách a dbal na jeho přikázání, nařízení a právní ustanovení, pak budeš žít a rozmnožíš se; Hospodin, tvůj Bůh, ti bude žehnat v zemi, kterou přicházíš obsadit.</verse>
        <verse osisID='Deut.30.17'>Jestliže se však tvé srdce odvrátí a nebudeš poslouchat, ale dáš se svést a budeš se klanět jiným bohům a sloužit jim,</verse>
        <verse osisID='Deut.30.18'>oznamuji vám dnes, že úplně zaniknete. Nebudete dlouho živi v zemi, kam přecházíš přes Jordán, abys ji obsadil.</verse>
        <verse osisID='Deut.30.19'>Dovolávám se dnes proti vám svědectví nebes i země: Předložil jsem ti život i smrt, požehnání i zlořečení; vyvol si tedy život, abys byl živ ty i tvé potomstvo</verse>
        <verse osisID='Deut.30.20'>a miloval Hospodina, svého Boha, poslouchal ho a přimkl se k němu. Na něm závisí tvůj život a délka tvých dnů, abys mohl sídlit v zemi, o které přísahal Hospodin tvým otcům, Abrahamovi, Izákovi a Jákobovi, že jim ji dá.</verse>
      </chapter>
      <chapter osisID='Deut.31'>
        <verse osisID='Deut.31.1'>Mojžíš šel a vyhlásil celému Izraeli tato slova.</verse>
        <verse osisID='Deut.31.2'>Řekl jim: "Je mi dnes sto dvacet let, nemohu již vycházet ani vcházet, a Hospodin mi řekl: »Nepřejdeš tento Jordán.«</verse>
        <verse osisID='Deut.31.3'>Hospodin, tvůj Bůh, půjde před tebou, vyhladí před tebou ony pronárody a ty si je podrobíš. Jozue, ten půjde před tebou, jak mluvil Hospodin.</verse>
        <verse osisID='Deut.31.4'>Hospodin s nimi naloží, jako naložil se Síchonem a Ógem, emorejskými králi, které vyhladil, a s jejich zemí.</verse>
        <verse osisID='Deut.31.5'>Hospodin vám je vydá a naložíte s nimi zcela podle příkazu, který jsem vám dal.</verse>
        <verse osisID='Deut.31.6'>Buďte rozhodní a udatní, nebojte se a nemějte z nich strach, neboť sám Hospodin, tvůj Bůh, jde s tebou, nenechá tě klesnout a neopustí tě."</verse>
        <verse osisID='Deut.31.7'>Mojžíš zavolal Jozua a řekl mu v přítomnosti celého Izraele: "Buď rozhodný a udatný, neboť ty vejdeš s tímto lidem do země, kterou Hospodin přísahal dát jejich otcům. Ty jim ji předáš do dědictví.</verse>
        <verse osisID='Deut.31.8'>Sám Hospodin půjde před tebou, bude s tebou, nenechá tě klesnout a neopustí tě; neboj se a neděs."</verse>
        <verse osisID='Deut.31.9'>I napsal Mojžíš tento zákon a předal jej kněžím, Léviovcům, kteří nosili schránu Hospodinovy smlouvy, i všem izraelským starším.</verse>
        <verse osisID='Deut.31.10'>Mojžíš jim přikázal: "Každého sedmého roku, v roce určeném k promíjení dluhu, o slavnosti stánků,</verse>
        <verse osisID='Deut.31.11'>až přijde celý Izrael, aby se ukázal před tváří Hospodina, tvého Boha, na místě, které vyvolí, budeš předčítat tento zákon před celým Izraelem, aby jej slyšeli.</verse>
        <verse osisID='Deut.31.12'>Shromáždi lid, muže i ženy a děti i hosta, který žije v tvých branách, aby slyšeli a učili se bát Hospodina, vašeho Boha, a bedlivě dodržovali všechna slova tohoto zákona.</verse>
        <verse osisID='Deut.31.13'>Též jejich synové, kteří ho ještě neznají, ať poslouchají a učí se bát Hospodina, vašeho Boha, po všechny dny, co budete žít v zemi, do níž přejdete přes Jordán, abyste ji obsadili."</verse>
        <verse osisID='Deut.31.14'>Hospodin řekl Mojžíšovi: "Hle, přiblížily se dny tvé smrti. Povolej Jozua a postavte se do stanu setkávání a já mu dám příkaz." Šel tedy Mojžíš s Jozuem a postavili se do stanu setkávání.</verse>
        <verse osisID='Deut.31.15'>I ukázal se Hospodin ve stanu v oblakovém sloupu. Oblakový sloup stál nad vchodem do stanu.</verse>
        <verse osisID='Deut.31.16'>Hospodin řekl Mojžíšovi: "Hle, ty ulehneš ke svým otcům a tento lid povstane a bude smilnit s cizími bohy země, do níž vstupuje, opustí mě a poruší mou smlouvu, kterou jsem s ním uzavřel.</verse>
        <verse osisID='Deut.31.17'>V onen den vzplane proti němu můj hněv. Opustím je a skryji před nimi svou tvář. Bude za pokrm svým nepřátelům a stihne ho mnohé zlo a soužení. V onen den řekne: »Zdali mě nestihlo toto zlo proto, že můj Bůh není uprostřed nás?«</verse>
        <verse osisID='Deut.31.18'>A já onoho dne skryji nadobro svou tvář pro všechno to zlo, jehož se dopustil, když se obrátil k jiným bohům.</verse>
        <verse osisID='Deut.31.19'>Nyní si tedy napište tuto píseň. Uč jí syny Izraele, vlož jim ji do úst, aby byla tato píseň mým svědkem proti synům Izraele.</verse>
        <verse osisID='Deut.31.20'>Já ho totiž uvedu do té země, oplývající mlékem a medem, kterou jsem přísežně slíbil jeho otcům, ale on bude jíst, nasytí se a ztuční a obrátí se k jiným bohům. Jim budou sloužit, mne zneváží a mou smlouvu zruší.</verse>
        <verse osisID='Deut.31.21'>Až pak na něj dolehne mnohé zlo a soužení, bude tato píseň, jež neupadne v zapomenutí v ústech jeho potomstva, vypovídat proti němu jako svědek. Znám výtvory jeho mysli, vím, co udělá dnes, ještě dřív, než ho uvedu do země, kterou jsem mu přísežně slíbil."</verse>
        <verse osisID='Deut.31.22'>Mojžíš tedy onoho dne napsal tu píseň a učil jí Izraelce.</verse>
        <verse osisID='Deut.31.23'>Hospodin pak přikázal Jozuovi, synu Núnovu, a řekl: "Buď rozhodný a udatný, neboť ty uvedeš syny Izraele do země, kterou jsem jim přísežně slíbil, a já budu s tebou."</verse>
        <verse osisID='Deut.31.24'>Když Mojžíš dokončil zápis slov tohoto zákona do knihy,</verse>
        <verse osisID='Deut.31.25'>přikázal lévijcům nosícím schránu Hospodinovy smlouvy:</verse>
        <verse osisID='Deut.31.26'>"Vezměte knihu tohoto zákona a uložte ji po straně schrány smlouvy Hospodina, vašeho Boha. Tam bude proti tobě svědkem.</verse>
        <verse osisID='Deut.31.27'>Vždyť já znám tvou vzdorovitost a tvou tvrdou šíji: Hle, už dnes, kdy ještě mezi vámi žiji, vzdorujete Hospodinu; tím spíše po mé smrti!</verse>
        <verse osisID='Deut.31.28'>Svolejte ke mně všechny starší svých kmenů a své správce. Chci před nimi vyhlásit tato slova a dovolat se proti nim svědectví nebes i země.</verse>
        <verse osisID='Deut.31.29'>Vím, že po mé smrti zabřednete do zkázy a sejdete z cesty, kterou jsem vám přikázal. V posledních dnech vás pak potká zlo, protože jste páchali to, co je zlé v Hospodinových očích, a uráželi ho dílem svých rukou."</verse>
        <verse osisID='Deut.31.30'>Nato Mojžíš vyhlásil před celým shromážděním Izraele slova této písně až do konce.</verse>
      </chapter>
      <chapter osisID='Deut.32'>
        <verse osisID='Deut.32.1'>Naslouchejte, nebesa, budu mluvit, poslouchej, země, řeči mých úst.</verse>
        <verse osisID='Deut.32.2'>Ať kane jako déšť mé naučení, nechť se snáší má řeč jako rosa, jako prška na mladou trávu, jako vlahé krůpěje na bylinu.</verse>
        <verse osisID='Deut.32.3'>Hlásám Hospodinovo jméno, přiznejte velikost našemu Bohu!</verse>
        <verse osisID='Deut.32.4'>On je Skála. Jeho dílo je dokonalé, na všech jeho cestách je právo. Bůh je věrný a bez podlosti, je spravedlivý a přímý.</verse>
        <verse osisID='Deut.32.5'>Pokolení pokřivené a potměšilé do zkázy se vrhlo. Pro svá poskvrnění přestalo být jeho syny.</verse>
        <verse osisID='Deut.32.6'>Takto odplácíte Hospodinu, lide zbloudilý a nemoudrý? Cožpak není on tvůj Otec? Vždyť mu patříš. On tě učinil a zpevnil.</verse>
        <verse osisID='Deut.32.7'>Rozpomeň se na dávné dny, snaž se porozumět létům zašlých pokolení, vyptávej se svého otce, on ti poví, svých starců, oni ti řeknou:</verse>
        <verse osisID='Deut.32.8'>Když Nejvyšší přiděloval pronárodům dědictví, když rozsazoval lidské syny, stanovil hranice kdejakého lidu podle počtu synů Izraele.</verse>
        <verse osisID='Deut.32.9'>Hospodinovým podílem je jeho lid, vyměřeným dílem jeho dědictví je Jákob.</verse>
        <verse osisID='Deut.32.10'>Našel ho v zemi divokých pouští, v pustotě kvílících pustin, zahrnul ho svou péčí, chránil ho jako zřítelnici oka.</verse>
        <verse osisID='Deut.32.11'>Jako bdí orel nad svým hnízdem a nad svými mláďaty se vznáší, svá křídla rozprostírá, své mládě bere a na své peruti je nosí,</verse>
        <verse osisID='Deut.32.12'>tak Hospodin sám ho vedl, žádný cizí bůh s ním nebyl.</verse>
        <verse osisID='Deut.32.13'>Dovolil mu jezdit po posvátných návrších země, aby jedl, čím oplývá pole, kojil ho medem ze skaliska, olejem z křemene skály,</verse>
        <verse osisID='Deut.32.14'>smetanou krav a mlékem ovcí spolu s tukem jehňat a beranů bášanského plemene i kozlů; sytil ho bělí pšeničného zrna. Pil jsi i ohnivé víno, krev hroznů.</verse>
        <verse osisID='Deut.32.15'>Ješurún ztučněl a zbujněl, ztučněl jsi, obrostl tukem a ztloustl. Bohem, který ho učinil, opovrhl, potupil Skálu své spásy.</verse>
        <verse osisID='Deut.32.16'>Bohy cizími ho popouzeli k žárlivosti, ohavnými modlami ho uráželi.</verse>
        <verse osisID='Deut.32.17'>Obětovali běsům, a ne Bohu, božstvům, jež ani neznali, těm novým, nedávno povstalým, před nimiž se vaši otcové nechvěli hrůzou.</verse>
        <verse osisID='Deut.32.18'>Opomněl jsi Skálu, která tě zplodila, zapomněls na Boha, který tě v bolestech zrodil.</verse>
        <verse osisID='Deut.32.19'>Hospodin to viděl. Odvrhl je, uražen skutky svých synů a dcer.</verse>
        <verse osisID='Deut.32.20'>Řekl: "Skryji před nimi svou tvář, uvidím, jaký vezmou konec. Je to proradné pokolení, synové bez věrnosti.</verse>
        <verse osisID='Deut.32.21'>Popouzeli mě lžibohem k žárlivosti, svými přeludy mě uráželi; já je popudím lžilidem, pobloudilým pronárodem jim urážky splatím.</verse>
        <verse osisID='Deut.32.22'>Mým hněvem se vznítil oheň, až do nejhlubšího podsvětí šlehá, pohltí zemi i to, co se z ní těží, sežehne základy hor.</verse>
        <verse osisID='Deut.32.23'>Samé zlo na ně shrnu, vystřílím na ně své šípy.</verse>
        <verse osisID='Deut.32.24'>Budou vysíleni hladem, stráveni nákazou, přehořkou morovou ranou. Vydám je zubům šelem a jedovatým plazům v prachu.</verse>
        <verse osisID='Deut.32.25'>Venku jim připraví sirobu meč, v komnatách zachvátí strach jinocha i pannu, kojence i muže šedivého.</verse>
        <verse osisID='Deut.32.26'>Řekl bych: Rozpráším je, vyhladím jejich památku mezi lidmi.</verse>
        <verse osisID='Deut.32.27'>Ale obávám se urážek nepřítele a že to jejich protivníci nepochopí, že řeknou: »Vyvýšila se naše vlastní ruka; Hospodin nic takového nevykonal.«"</verse>
        <verse osisID='Deut.32.28'>Je to pronárod, jenž ztratil soudnost, nejsou schopni porozumět.</verse>
        <verse osisID='Deut.32.29'>Kdyby byli moudří, jednali by prozíravě, pochopili by, jak skončí.</verse>
        <verse osisID='Deut.32.30'>Jak to, že jeden zažene tisíc a dva zaženou na útěk deset tisíc! Ne-li proto, že je prodala jejich Skála, že je Hospodin vydal v plen?</verse>
        <verse osisID='Deut.32.31'>Jejich skála není jako Skála naše, to mohou posoudit i naši nepřátelé.</verse>
        <verse osisID='Deut.32.32'>Jejich réva je z révy sodomské, z vinic Gomory, jejich hrozny, hrozny jedovaté, mají trpká zrnka.</verse>
        <verse osisID='Deut.32.33'>Jejich víno, jedovina dračí, krutý zmijí jed.</verse>
        <verse osisID='Deut.32.34'>"Což to není uschováno u mne, zapečetěno v mých pokladnicích?</verse>
        <verse osisID='Deut.32.35'>Má je pomsta i odplata, přijde včas a jejich noha zakolísá, den jejich běd se blíží, řítí se na ně, co je jim uchystáno."</verse>
        <verse osisID='Deut.32.36'>Hospodin svůj lid obhájí, bude mít se svými služebníky soucit, až uzří, že ubývá sil, že je konec se zajatým i se zanechaným.</verse>
        <verse osisID='Deut.32.37'>Tu řekne: "Kdepak jsou jejich bohové, skála, k níž se přivinuli?</verse>
        <verse osisID='Deut.32.38'>Ti, kteří jídali tuk jejich obětí, popíjeli víno jejich úliteb? Ať povstanou a pomohou vám, ať jsou vám skrýší!</verse>
        <verse osisID='Deut.32.39'>Nyní hleďte, jsem jedině já, jiný bůh vedle mne není, já usmrcuji i obživuji, zdeptal jsem, a zase zhojím, není, kdo by vytrhl z mé ruky.</verse>
        <verse osisID='Deut.32.40'>Pozvedám ruku k nebi a pravím: Já jsem živ navěky!</verse>
        <verse osisID='Deut.32.41'>Nabrousím-li svůj blýskavý meč, chopí-li se moje ruka soudu, vykonám nad svými protivníky pomstu, odplatím těm, kdo mě nenávidí.</verse>
        <verse osisID='Deut.32.42'>Opojím své šípy krví - můj meč bude požírat maso -, krví skolených a zajatých, hlavou nepřítele s vlajícími vlasy."</verse>
        <verse osisID='Deut.32.43'>Pronárody, zaplesejte s jeho lidem, vždyť on pomstí krev svých služebníků, vykoná nad svými protivníky pomstu a svou zemi, svůj lid, zprostí viny.</verse>
        <verse osisID='Deut.32.44'>Mojžíš předstoupil a přednesl všechna slova této písně lidu, on i Hóšea, syn Núnův.</verse>
        <verse osisID='Deut.32.45'>Když Mojžíš domluvil k celému Izraeli všechna tato slova,</verse>
        <verse osisID='Deut.32.46'>řekl jim: "Upněte své srdce ke všem slovům, která vám dnes dosvědčuji. Přikážete svým synům, aby bedlivě dodržovali všechna slova tohoto zákona.</verse>
        <verse osisID='Deut.32.47'>Pro vás není to slovo prázdné, ono je váš život. Pro toto slovo budete dlouho žít v zemi, do níž přejdete přes Jordán, abyste ji obsadili."</verse>
        <verse osisID='Deut.32.48'>Ještě téhož dne promluvil Hospodin k Mojžíšovi:</verse>
        <verse osisID='Deut.32.49'>"Vystup zde na pohoří Abarím, na horu Nebó, která je v moábské zemi, naproti Jerichu, a pohleď na kenaanskou zemi, kterou dávám synům Izraele do vlastnictví.</verse>
        <verse osisID='Deut.32.50'>Vystup na tu horu, na ní zemřeš a budeš připojen ke svému lidu, jako zemřel tvůj bratr Áron na hoře Hóru a byl připojen ke svému lidu,</verse>
        <verse osisID='Deut.32.51'>protože jste se mi zpronevěřili uprostřed Izraelců u Vod sváru v Kádeši na poušti Sinu, že jste uprostřed Izraelců nedosvědčili mou svatost.</verse>
        <verse osisID='Deut.32.52'>Proto uzříš zemi jen odtud, ale tam do země, kterou dávám synům Izraele, nevstoupíš."</verse>
      </chapter>
      <chapter osisID='Deut.33'>
        <verse osisID='Deut.33.1'>Toto je požehnání, kterým Mojžíš, muž Boží, žehnal před svou smrtí syny Izraele.</verse>
        <verse osisID='Deut.33.2'>Pravil: "Hospodin přišel ze Sínaje, jako slunce jim vzešel ze Seíru, zaskvěl se z hory Páranu, přišel s desetitisíci svatými, po jeho pravici jim z ohně vzešel Zákon."</verse>
        <verse osisID='Deut.33.3'>Ano, lidská pokolení jsou mu milá. Všichni jeho svatí jsou v tvé ruce, přivinuli se k tvým nohám, budou se učit z tvých řečí</verse>
        <verse osisID='Deut.33.4'>Zákonu, který nám přikázal Mojžíš jako odkaz Jákobovu shromáždění.</verse>
        <verse osisID='Deut.33.5'>Tehdy se Hospodin stal králem v Ješurúnovi, když se shromažďovali představitelé lidu spolu s izraelskými kmeny.</verse>
        <verse osisID='Deut.33.6'>"Živ buď, Rúbene, neumírej, i když je tvých mužů nepatrný počet."</verse>
        <verse osisID='Deut.33.7'>A toto je pro Judu. Pravil: "Slyš, Hospodine, hlas Judův, přiveď ho k jeho lidu. Vlastníma rukama vede svou při. Buď mu pomocí proti jeho protivníkům."</verse>
        <verse osisID='Deut.33.8'>O Lévim pravil: "Tvé tumím a urím, Hospodine, patří muži tobě zbožně oddanému. Vyzkoušel jsi ho při pokušení v Masse, měl jsi s ním svár při Vodách sváru u Meríby.</verse>
        <verse osisID='Deut.33.9'>Řekl o svém otci a o své matce: »Nehledím na ně«; na své bratry se neohlíží, své syny nezná. Oni dbali na tvou řeč, zachovávali tvou smlouvu.</verse>
        <verse osisID='Deut.33.10'>Budou vyučovat tvým právům Jákoba a tvému zákonu Izraele, budou klást před tebe kadidlo a na tvůj oltář celopaly.</verse>
        <verse osisID='Deut.33.11'>Žehnej, Hospodine, jeho zdatnosti a měj zalíbení v díle jeho rukou. Zdeptej bedra těch, kdo povstávají proti němu, aby už nepovstali, kdo ho nenávidí!"</verse>
        <verse osisID='Deut.33.12'>O Benjamínovi pravil: "Hospodinův miláček to je. Ať u něho přebývá v bezpečí. On ho bude chránit po celý čas, vždyť přebývá mezi jeho úbočími."</verse>
        <verse osisID='Deut.33.13'>O Josefovi pravil: "Požehnána buď od Hospodina jeho země výtečnou rosou nebes i propastnou tůní, jež odpočívá dole,</verse>
        <verse osisID='Deut.33.14'>výtečnými úrodami vyzrálými sluncem, vším výtečným, co přináší měsíc,</verse>
        <verse osisID='Deut.33.15'>nejlepšími plody pravěkých hor, výtečnostmi pahorků dávnověkých,</verse>
        <verse osisID='Deut.33.16'>výtečnostmi země a všeho, co je na ní, a zalíbením toho, jenž přebývá v keři. To nechť přijde na hlavu Josefovu, na temeno zasvěcence mezi bratry.</verse>
        <verse osisID='Deut.33.17'>Je plný důstojnosti jako prvorozený býk, jeho rohy jsou rohy jednorožců; nabere na ně lidská pokolení i s dálavami země. Takové ať jsou desetitisíce Efrajimovy, takové ať jsou tisíce Manasesovy."</verse>
        <verse osisID='Deut.33.18'>O Zabulónovi pravil: "Raduj se, Zabulóne, při svém vycházení, i ty, Isachare, ve svých stanech.</verse>
        <verse osisID='Deut.33.19'>Svolají na horu lidská pokolení a budou tam obětovat oběti spravedlnosti. Budou sát hojnost z moří, poklady ukryté v písku."</verse>
        <verse osisID='Deut.33.20'>O Gádovi pravil: "Požehnán buď ten, jenž Gádovi rozšiřuje prostor. Uložil se jako lvice, rozsápe paži i lebku.</verse>
        <verse osisID='Deut.33.21'>Vyhlédl si prvotinu tam, kde je uschován velitelský podíl. Přišel s představiteli lidu, vykonal Hospodinovu spravedlnost a jeho práva vůči Izraeli."</verse>
        <verse osisID='Deut.33.22'>O Danovi pravil: "Dan je lví mládě, vyskočí z Bášanu."</verse>
        <verse osisID='Deut.33.23'>O Neftalím pravil: "Neftalí je nasycen přízní, je plný Hospodinova požehnání, ovládne moře i jih."</verse>
        <verse osisID='Deut.33.24'>O Ašerovi pravil: "Nad ostatní syny požehnán buď Ašer, buď oblíben u svých bratří, v oleji ať smáčí svou nohu.</verse>
        <verse osisID='Deut.33.25'>Tvé závory ať jsou z železa a bronzu, tvá síla ať provází všechny tvé dny."</verse>
        <verse osisID='Deut.33.26'>"Nikdo není jako Bůh, Ješurúne; na pomoc ti jede po nebesích, na oblacích ve své velebnosti.</verse>
        <verse osisID='Deut.33.27'>Domov je v odvěkém Bohu, na jeho věčných pažích. Zahnal před tebou nepřítele a řekl: »Vyhlaď ho!«</verse>
        <verse osisID='Deut.33.28'>Izrael přebývá bezpečně - jedinečný je Jákobův Pramen - v zemi obilí a moštu; též jeho nebesa kanou rosou.</verse>
        <verse osisID='Deut.33.29'>Blaze tobě, Izraeli! Kdo je ti roven, lide vysvobozený Hospodinem? On je štítem tvé pomoci a mečem tvé velebnosti. Před tebou selže síla tvých nepřátel, pošlapeš jejich posvátná návrší!"</verse>
      </chapter>
      <chapter osisID='Deut.34'>
        <verse osisID='Deut.34.1'>Mojžíš vystoupil z Moábských pustin na horu Nebó, na vrchol Pisgy; ta je naproti Jerichu. Hospodin mu ukázal celou zemi: Gileád až po Dan,</verse>
        <verse osisID='Deut.34.2'>celý kraj Neftalího i zemi Efrajimovu a Manasesovu a celou zemi Judovu až k Zadnímu moři,</verse>
        <verse osisID='Deut.34.3'>i Negeb a okrsek Jerišské pláně, Palmové město, až k Sóaru.</verse>
        <verse osisID='Deut.34.4'>Pak mu Hospodin řekl: "Toto je země, o které jsem přísahal Abrahamovi, Izákovi a Jákobovi slovy: Dám ji tvému potomstvu. Dal jsem ti ji spatřit na vlastní oči, ale nepřejdeš tam."</verse>
        <verse osisID='Deut.34.5'>I zemřel Mojžíš, služebník Hospodinův, tam v moábské zemi podle Hospodinovy výpovědi.</verse>
        <verse osisID='Deut.34.6'>Pochoval ho v údolí v moábské zemi naproti Bét-peóru. Nikdo až dodnes nezná jeho hrob.</verse>
        <verse osisID='Deut.34.7'>Mojžíšovi bylo sto dvacet let, když umřel. Zrak mu nepohasl a svěžest ho neopustila.</verse>
        <verse osisID='Deut.34.8'>Synové Izraele oplakávali Mojžíše v Moábských pustinách po třicet dní, dokud neuplynuly dny pláče a truchlení pro Mojžíše.</verse>
        <verse osisID='Deut.34.9'>Jozue, syn Núnův, byl naplněn duchem moudrosti. Mojžíš totiž na něho vložil své ruce. Izraelci ho poslouchali a činili, jak přikázal Hospodin Mojžíšovi.</verse>
        <verse osisID='Deut.34.10'>Nikdy však již v Izraeli nepovstal prorok jako Mojžíš, jemuž by se dal Hospodin poznat tváří v tvář,</verse>
        <verse osisID='Deut.34.11'>se všemi znameními a zázraky, jež ho poslal Hospodin konat v egyptské zemi na faraónovi a všech jeho služebnících i celé jeho zemi,</verse>
        <verse osisID='Deut.34.12'>i se všemi skutky pevné ruky, se vším, co vzbuzovalo velikou bázeň, co konal Mojžíš před zraky celého Izraele.</verse>
      </chapter>
    </div></osisText>
</osis>