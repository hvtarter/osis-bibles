<?xml version='1.0' encoding='UTF-8'?>
<osis xmlns='http://www.bibletechnologies.net/2003/OSIS/namespace' xsi:schemaLocation='http://www.bibletechnologies.net/2003/OSIS/namespace http://www.bibletechnologies.net/osisCore.2.1.1.xsd' xmlns:xsi='http://www.w3.org/2001/XMLSchema-instance'>
  <osisText osisRefWork='Bible' osisIDWork='CzeCEP' xml:lang='cs'>
    <header>
      <revisionDesc>
        <date>2010-02-26</date>
        <p>initial OSIS 2.1.1 version</p>
      </revisionDesc>
      <work osisWork='CzeCEP'>
        <title>Czech Ekumenicky Cesky preklad</title>
        <contributor>Sword Project</contributor>
        <creator>Pan Tau</creator>
        <creator role='encoder'>ZefToOsis 1.0.0</creator>
        <subject>holy bible</subject>
        <date>2009-01-23</date>
        <description>Czech Ekumenicky Cesky preklad: Bible Pismo svate Stareho i Noveho Zakona podle ekumenickeho vydani z r. 1985 (c) Ekumenicka\par rada cirkvi v CR.</description>
        <publisher>graphic artist</publisher>
        <type type='OSIS'>Bible</type>
        <identifier type='OSIS'>CzeCEP</identifier>
        <source>http://www.crosswire.org/sword/servlet/SwordMod.Verify?modName=CzeCEP</source>
        <language type='IETF'>cs</language>
        <relation/>
        <coverage>provide the bible to the world</coverage>
        <rights>Copyrighted</rights>
        <scope/>
        <refSystem>Bible</refSystem>
      </work>
    </header>
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
  <div type='book' osisID='Isa'>
      <chapter osisID='Isa.1'>
        <verse osisID='Isa.1.1'>Vidění Izajáše, syna Amósova, které viděl o Judsku a Jeruzalému za dnů Uzijáše, Jótama, Achaza a Chizkijáše, králů judských.</verse>
        <verse osisID='Isa.1.2'>Slyšte, nebesa, naslouchej, země, tak promluvil Hospodin: "Syny jsem vychoval, pečoval o ně, ale vzepřeli se mi.</verse>
        <verse osisID='Isa.1.3'>Vůl zná svého hospodáře, osel jesle svého pána, mne však Izrael nezná, můj lid je nechápavý."</verse>
        <verse osisID='Isa.1.4'>Ach, pronárode hříšný, lide obtížený vinou, potomstvo zlovolníků, synové šířící zkázu! Opustili Hospodina, Svatého, Boha Izraele, znevážili, odcizili se mu.</verse>
        <verse osisID='Isa.1.5'>Nač vás ještě bít? Jste jen umíněnější. Hlava je celá chorá a celé srdce zemdlené.</verse>
        <verse osisID='Isa.1.6'>Od hlavy až k patě nic zdravého není. Samá modřina a jizva i čerstvá rána, nejsou vymačkány ani obvázány ani ošetřeny olejem.</verse>
        <verse osisID='Isa.1.7'>Vaše země je zpustošená, vaše města vypálená ohněm, vaši půdu vám před očima vyžírají cizáci; je zpustošená, cizáky podvrácená.</verse>
        <verse osisID='Isa.1.8'>Dcera sijónská zůstala jako chatrč na vinici, jako budka v okurkovém poli, jako obležené město.</verse>
        <verse osisID='Isa.1.9'>A kdyby Hospodin zástupů nám neponechal hrstku těch, kdo přežili, byli bychom jako Sodoma, podobni Gomoře bychom byli.</verse>
        <verse osisID='Isa.1.10'>Slyšte slovo Hospodinovo, sodomští náčelníci, naslouchejte naučení našeho Boha, lide gomorský.</verse>
        <verse osisID='Isa.1.11'>"K čemu je mi množství vašich obětních hodů, praví Hospodin. Přesytil jsem se zápalných obětí beranů i tuku vykrmených dobytčat, nemám zájem o krev býčků, beránků a kozlů.</verse>
        <verse osisID='Isa.1.12'>Že se mi chodíte ukazovat! Kdo po vás chce, abyste šlapali má nádvoří?</verse>
        <verse osisID='Isa.1.13'>Nepřinášejte už šalebné obětní dary, kouř kadidla je mi ohavností, i novoluní, dny odpočinku a svolaná shromáždění; ničemnost a slavnostní shromáždění, to nemohu vystát.</verse>
        <verse osisID='Isa.1.14'>Z duše nenávidím vaše novoluní a slavnosti, jsou mi jen na obtíž, jsem vyčerpán, když je musím snášet.</verse>
        <verse osisID='Isa.1.15'>Když rozprostíráte své dlaně, zakrývám si před vámi oči. Ať se modlíte sebevíc, neslyším. Vaše ruce jsou celé od krve.</verse>
        <verse osisID='Isa.1.16'>Omyjte se, očisťte se, odkliďte mi své zlé skutky z očí, přestaňte páchat zlo.</verse>
        <verse osisID='Isa.1.17'>Učte se činit dobro. Hledejte právo, zakročte proti násilníku, dopomozte k právu sirotkovi, ujímejte se pře vdovy.</verse>
        <verse osisID='Isa.1.18'>Pojďte, projednejme to spolu, praví Hospodin. I kdyby vaše hříchy byly jako šarlat, zbělejí jako sníh, i kdyby byly rudé jako purpur, budou bílé jako vlna.</verse>
        <verse osisID='Isa.1.19'>Budete-li povolní a poslechnete, budete požívat dobrých darů země.</verse>
        <verse osisID='Isa.1.20'>Když však odmítnete a budete se zpěčovat, bude vás požírat meč." Tak promluvila Hospodinova ústa.</verse>
        <verse osisID='Isa.1.21'>Běda! Nevěstkou se stalo město věrné! Bývalo plné práva, přebývala v něm spravedlnost, teď jsou v něm vrahové.</verse>
        <verse osisID='Isa.1.22'>Tvé stříbro se stalo struskou, tvé víno je smíšené s vodou,</verse>
        <verse osisID='Isa.1.23'>tvoji velmoži jsou umíněnci, spolčenci zlodějů. Kdekdo miluje úplatek a rád bere dary; sirotkovi právo nezjednají a pře vdovy se k nim nedostane.</verse>
        <verse osisID='Isa.1.24'>Takový je výrok Pána, Hospodina zástupů, Přesilného, Boha Izraele: "Ach, jak se potěším na svých protivnících, vykonám pomstu na svých nepřátelích!</verse>
        <verse osisID='Isa.1.25'>Obrátím na tebe svou ruku, vytavím tvou strusku, jako louhem odloučím všechny tvé přimíšeniny.</verse>
        <verse osisID='Isa.1.26'>A vrátím ti soudce, jako byli na počátku, tvoje rádce, jako byli zprvu; pak tě budou nazývat městem spravedlnosti, městem věrným."</verse>
        <verse osisID='Isa.1.27'>Sijón bude vykoupen soudem a ti v něm, kdo se obrátí, spravedlností.</verse>
        <verse osisID='Isa.1.28'>Zkáza nevěrných a hříšníků však bude stejná, zajdou ti, kdo opustili Hospodina.</verse>
        <verse osisID='Isa.1.29'>Budou zahanbeni pro mohutné stromy, po nichž jste dychtili, budete se stydět za zahrady, které jste si zvolili.</verse>
        <verse osisID='Isa.1.30'>Budete jako posvátný strom, jemuž vadne listí, jako zahrada, v níž není vody.</verse>
        <verse osisID='Isa.1.31'>Nejzdatnější bude koudelí a jeho skutky jiskrou; vzplane spolu obojí a nikdo to neuhasí.</verse>
      </chapter>
      <chapter osisID='Isa.2'>
        <verse osisID='Isa.2.1'>Slovo o Judsku a Jeruzalému, jež ve vidění přijal Izajáš, syn Amósův.</verse>
        <verse osisID='Isa.2.2'>I stane se v posledních dnech, že se hora Hospodinova domu bude tyčit nad vrcholy hor, bude povznesena nad pahorky a budou k ní proudit všechny pronárody.</verse>
        <verse osisID='Isa.2.3'>Mnohé národy půjdou a budou se pobízet: "Pojďte, vystupme na horu Hospodinovu, do domu Boha Jákobova. Bude nás učit svým cestám a my po jeho stezkách budeme chodit." Ze Sijónu vyjde zákon, slovo Hospodinovo z Jeruzaléma.</verse>
        <verse osisID='Isa.2.4'>On bude soudit pronárody, on ztrestá národy mnohé. I překují své meče na radlice svá kopí na vinařské nože. Pronárod nepozdvihne meč proti pronárodu, nebudou se již cvičit v boji.</verse>
        <verse osisID='Isa.2.5'>Nuže, dome Jákobův, choďme v Hospodinově světle!</verse>
        <verse osisID='Isa.2.6'>Odmrštil jsi svůj lid, Jákobův dům, protože jsou plni východního pohanství, věští z mraků jako Pelištejci, s dětmi cizáků si podávají ruce.</verse>
        <verse osisID='Isa.2.7'>Jeho země je plná stříbra a zlata, jeho poklady jsou nepřeberné, jeho země je plná koní a jeho vozům není konce.</verse>
        <verse osisID='Isa.2.8'>Jeho země je plná bůžků, klanějí se dílu svých rukou, tomu, co vyrobili svými prsty.</verse>
        <verse osisID='Isa.2.9'>Člověk se hrbí, muž se ponižuje, a ty jim nepromineš.</verse>
        <verse osisID='Isa.2.10'>Zalez do skal, schovej se v prachu ze strachu před Hospodinem, před jeho velebnou důstojností!</verse>
        <verse osisID='Isa.2.11'>Ponížen bude zpupný pohled člověka, sehnuta bude lidská povýšenost; v onen den bude vyvýšen jedině Hospodin.</verse>
        <verse osisID='Isa.2.12'>Neboť den Hospodina zástupů přijde na každou pýchu a povýšenost, na všechno, co se povznáší - to bude sníženo -,</verse>
        <verse osisID='Isa.2.13'>na všechny cedry Libanónu, vysoké a vznosné, na všechny bášanské duby,</verse>
        <verse osisID='Isa.2.14'>na všechny vysoké hory a na všechny pahorky vyvýšené,</verse>
        <verse osisID='Isa.2.15'>na každou vypínající se věž a na každou strmou hradbu,</verse>
        <verse osisID='Isa.2.16'>na všechny zámořské lodě i na veškerou okázalost.</verse>
        <verse osisID='Isa.2.17'>Sehnuta bude zpupnost člověka, ponížena bude lidská povýšenost, v onen den bude vyvýšen jedině Hospodin.</verse>
        <verse osisID='Isa.2.18'>Bůžkové nadobro vymizejí.</verse>
        <verse osisID='Isa.2.19'>Lidé zalezou do jeskyň v skalách a do škvír v prachu země ze strachu před Hospodinem, před jeho velebnou důstojností, až povstane, aby nahnal zemi strach.</verse>
        <verse osisID='Isa.2.20'>V onen den člověk předhodí potkanům a netopýrům své bůžky stříbrné i bůžky zlaté, které mu vyrobili, aby se jim klaněl.</verse>
        <verse osisID='Isa.2.21'>Zaleze do skalních rozsedlin a do strží ve skaliskách ze strachu před Hospodinem, před jeho velebnou důstojností, až povstane, aby nahnal zemi strach.</verse>
        <verse osisID='Isa.2.22'>Přestaňte už s člověkem, který nemá než dech svého chřípí. Jakoupak má cenu?</verse>
      </chapter>
      <chapter osisID='Isa.3'>
        <verse osisID='Isa.3.1'>Hle, Pán, Hospodin zástupů, již odnímá Jeruzalému a Judsku oporu i podpěru, všechnu oporu chleba i všechnu oporu vody,</verse>
        <verse osisID='Isa.3.2'>bohatýra i bojovníka, soudce i proroka, věštce i starce,</verse>
        <verse osisID='Isa.3.3'>velitele i vznešeného, rádce i zručného řemeslníka a zkušeného zaříkávače.</verse>
        <verse osisID='Isa.3.4'>Za velitele dám jim chlapce, vládnout jim budou výrostkové.</verse>
        <verse osisID='Isa.3.5'>V lidu bude popohánět jeden druhého, druh druha, chlapec zaútočí na starého, bezectný na váženého.</verse>
        <verse osisID='Isa.3.6'>Člověk uchopí svého bratra z otcovského domu a řekne: "Máš plášť, buď naším náčelníkem! Měj si tyto rozvaliny v moci."</verse>
        <verse osisID='Isa.3.7'>On se však v onen den ohradí: "Nebudu ranhojičem, nemám doma ani chléb ani plášť. Nečiňte mě náčelníkem lidu!"</verse>
        <verse osisID='Isa.3.8'>Jeruzalém klopýtl a Judsko padlo; jejich jazyk a jejich skutky byly proti Hospodinu a do očí vzdorovali jeho slávě.</verse>
        <verse osisID='Isa.3.9'>Nestoudnost jejich tváře proti nim svědčí, jako Sodoma svůj hřích vystavují a neskrývají. Běda jim, připravili si zlou odplatu.</verse>
        <verse osisID='Isa.3.10'>Řekněte: "Spravedlivému bude dobře, bude jíst ovoce svých skutků."</verse>
        <verse osisID='Isa.3.11'>Běda, zle bude svévolníku, tomu se dostane odplaty za to, co páchal.</verse>
        <verse osisID='Isa.3.12'>A můj lid - pacholata jsou jeho poháněči a vládnou mu ženy. Můj lide, ti, kdo řídí tvé kroky, jsou svůdci a matou cestu tvého putování.</verse>
        <verse osisID='Isa.3.13'>Hospodin se postavil, povede spor, stojí, aby vedl při s národy.</verse>
        <verse osisID='Isa.3.14'>Hospodin zahajuje soud se staršími svého lidu a s velmoži jeho: "Spásali jste vinici, máte ve svých domech, oč jste obrali utištěného.</verse>
        <verse osisID='Isa.3.15'>Jak to, že deptáte můj lid a drtíte tvář utištěných?" je výrok Panovníka, Hospodina zástupů.</verse>
        <verse osisID='Isa.3.16'>I řekl Hospodin: "Dcery sijónské se vypínají, chodí s pozdviženou šíjí, svůdně hledí, cupitavě chodí, na nohou jim chřestí nákotníky."</verse>
        <verse osisID='Isa.3.17'>Panovník proto zachvátí témě dcer sijónských prašivinou, Hospodin obnaží jejich spánky.</verse>
        <verse osisID='Isa.3.18'>V onen den odejme Panovník okrasné nákotníky, náčelky a půlměsíčky,</verse>
        <verse osisID='Isa.3.19'>náušnice, náramky a závojíčky,</verse>
        <verse osisID='Isa.3.20'>čelenky a řetízky, stužky, talismany a amulety,</verse>
        <verse osisID='Isa.3.21'>prsteny a nosní kroužky,</verse>
        <verse osisID='Isa.3.22'>slavnostní roucha a přehozy, šátky a váčky,</verse>
        <verse osisID='Isa.3.23'>zrcátka i košilky, turbany a řízy.</verse>
        <verse osisID='Isa.3.24'>A stane se, že bude namísto balzámu hnis a místo pásu smyčka, místo pracných účesů lysina, místo skvostného roucha žíněný pás a vypálené znamení na místě krásy.</verse>
        <verse osisID='Isa.3.25'>Tvoji muži, Sijóne, padnou mečem a bohatýři v boji.</verse>
        <verse osisID='Isa.3.26'>Rmoutit se a truchlit budou brány Sijónu; o vše připravený bude sedět na zemi.</verse>
      </chapter>
      <chapter osisID='Isa.4'>
        <verse osisID='Isa.4.1'>Sedm žen se chytí jednoho muže v onen den. Řeknou: "Budeme jíst vlastní chléb a odívat se vlastními šaty, jenom ať se jmenujeme tvým jménem, zbav nás naší potupy."</verse>
        <verse osisID='Isa.4.2'>V onen den bude výhonek Hospodinův chloubou a slávou, plod země důstojností a okrasou pro ty z Izraele, kdo vyvázli.</verse>
        <verse osisID='Isa.4.3'>Kdo zůstane na Sijónu a kdo zbude v Jeruzalémě, bude zván svatým, každý zapsaný k životu v Jeruzalémě.</verse>
        <verse osisID='Isa.4.4'>A Panovník smyje špínu dcer sijónských a odplaví krev ze středu Jeruzaléma duchem soudu, duchem žhoucím.</verse>
        <verse osisID='Isa.4.5'>A nad každým místem hory sijónské i nad každým jejím shromážděním stvoří Hospodin ve dne oblak, totiž kouř, a plameny ohnivé záře v noci: to bude baldachýn nad veškerou slávou,</verse>
        <verse osisID='Isa.4.6'>stánek, který dá stín před denním horkem, útočiště a úkryt před přívalem i deštěm.</verse>
      </chapter>
      <chapter osisID='Isa.5'>
        <verse osisID='Isa.5.1'>Zazpívám svému milému píseň mého milého o jeho vinici: "Můj milý měl vinici na úrodném svahu.</verse>
        <verse osisID='Isa.5.2'>Zkypřil ji, kameny z ní vybral a vysadil ušlechtilou révu. Uprostřed ní vystavěl věž i lis v ní vytesal a čekal, že vydá hrozny; ona však vydala odporná pláňata.</verse>
        <verse osisID='Isa.5.3'>Teď tedy, obyvateli Jeruzaléma a muži judský, rozhodněte spor mezi mnou a mou vinicí.</verse>
        <verse osisID='Isa.5.4'>Co se mělo pro mou vinici ještě udělat a já pro ni neudělal? Když jsem očekával, že vydá hrozny, jak to, že vydala odporná pláňata?</verse>
        <verse osisID='Isa.5.5'>Nyní vás tedy poučím, co se svou vinicí udělám: Odstraním její ohrazení a přijde vniveč, pobořím její zídky a bude pošlapána.</verse>
        <verse osisID='Isa.5.6'>Udělám z ní spoušť, nebude už prořezána ani okopána a vzejde bodláčí a křoví, mrakům zakážu zkrápět ji deštěm."</verse>
        <verse osisID='Isa.5.7'>Vinice Hospodina zástupů je dům izraelský a muži judští sadbou, z níž měl potěšení. Čekal právo, avšak hle, bezpráví, spravedlnost, a hle, jen úpění.</verse>
        <verse osisID='Isa.5.8'>Běda těm, kteří připojují dům k domu a slučují pole s polem, takže nezbývá žádné místo, jako byste jen vy byli usedlíci v zemi.</verse>
        <verse osisID='Isa.5.9'>V uších mi zní slovo Hospodina zástupů: "Ano, zpustnou četné domy, i velké a pěkné budou liduprázdné.</verse>
        <verse osisID='Isa.5.10'>Deset jiter vinice vydá jediný bat a chómer osevu vydá jedinou éfu."</verse>
        <verse osisID='Isa.5.11'>Běda těm, kteří za časného jitra táhnou za opojným nápojem a až do setmění je rozpaluje víno.</verse>
        <verse osisID='Isa.5.12'>Citara a harfa, bubínek a píšťala a víno jsou na jejich pitkách, ale na dílo Hospodinovo neberou zřetel a dílo jeho rukou nevidí.</verse>
        <verse osisID='Isa.5.13'>Proto bude můj lid vystěhován, neboť nemá poznání. I nejváženější budou hladovět, jeho hlučící dav bude prahnout žízní.</verse>
        <verse osisID='Isa.5.14'>Podsvětí roztáhne svůj chřtán a dokořán rozevře svou tlamu. Do něho sestoupí jeho důstojnost i jeho hlučící dav, jeho hukot a jásot.</verse>
        <verse osisID='Isa.5.15'>Sehnut bude člověk a ponížen muž, oči zpupné budou poníženy.</verse>
        <verse osisID='Isa.5.16'>Hospodin zástupů se však vyvýší soudem a svatý Bůh se prokáže svatým spravedlností.</verse>
        <verse osisID='Isa.5.17'>Jako na své pastvině se tam budou pást beránci, a kde zůstaly trosky po zbohatlících, budou jíst bezdomovci.</verse>
        <verse osisID='Isa.5.18'>Běda tě, kdo v provazech šalby vlečou nepravost, jako by v postraňcích táhli povoz hříchu,</verse>
        <verse osisID='Isa.5.19'>a říkají: "Nechť urychlí a uspíší své dílo, ať je uvidíme; nechť se přiblíží a uskuteční úradek Svatého Boha Izraele, ať jej poznáme."</verse>
        <verse osisID='Isa.5.20'>Běda těm, kdo říkají zlu dobro a dobru zlo, kdo vydávají tmu za světlo a světlo za tmu, kdo vydávají hořké za sladké a sladké za hořké!</verse>
        <verse osisID='Isa.5.21'>Běda těm, kdo jsou moudří ve vlastních očích a rozumní sami před sebou.</verse>
        <verse osisID='Isa.5.22'>Běda bohatýrům zdatným v pití vína, mužům udatným v míchání opojných nápojů,</verse>
        <verse osisID='Isa.5.23'>těm, kdo za úplatek ospravedlňují svévolníka a spravedlivým upírají spravedlnost.</verse>
        <verse osisID='Isa.5.24'>Proto jako jazyky ohně stravují strniště a suchá tráva mizí v plamenech, tak ztrouchniví jejich kořen a jejich květ odlétne jako prach, neboť odvrhli zákon Hospodina zástupů a řečí Svatého, Boha Izraele, pohrdli.</verse>
        <verse osisID='Isa.5.25'>Proto plane Hospodin hněvem proti svému lidu; až napřáhne na něj ruku a udeří jej, budou se chvět hory, mrtvol bude jako smetí na ulicích. Tím vším se jeho hněv neodvrátí a jeho ruka zůstane napřažená.</verse>
        <verse osisID='Isa.5.26'>I vztyčí korouhev k dalekému pronárodu, hvizdem jej přivolá od končin země. Hle, přijde rychle a hbitě.</verse>
        <verse osisID='Isa.5.27'>Nikdo v něm nebude znavený, nikdo nebude klopýtat, nikdo nezdřímne, nikdo nebude spát, nikomu se nerozváže pás na bedrech, nikomu se nepřetrhne řemínek u opánků.</verse>
        <verse osisID='Isa.5.28'>Jeho střely budou naostřené, všechny jeho luky připravené, kopyta jeho koní budou jako křemen a kola jeho vozů jako vichr.</verse>
        <verse osisID='Isa.5.29'>Bude řvát jako lvice, řvát bude jako lvíčata, zavrčí, popadne úlovek, odvleče a nevyrve mu jej nikdo.</verse>
        <verse osisID='Isa.5.30'>V onen den se nad ním bude rozléhat jekot jakoby jekot moře. Pohlédne-li kdo na zemi, hle, skličující temnota; světlo ztemnělo jejím šerem.</verse>
      </chapter>
      <chapter osisID='Isa.6'>
        <verse osisID='Isa.6.1'>Toho roku, kdy zemřel král Uzijáš, spatřil jsem Panovníka. Seděl na vysokém a vznosném trůnu a lem jeho roucha naplňoval chrám.</verse>
        <verse osisID='Isa.6.2'>Nad ním stáli serafové: každý z nich měl po šesti křídlech, dvěma si zastíral tvář, dvěma si zakrýval nohy a dvěma se nadnášel.</verse>
        <verse osisID='Isa.6.3'>Volali jeden k druhému: "Svatý, svatý, svatý je Hospodin zástupů, celá země je plná jeho slávy."</verse>
        <verse osisID='Isa.6.4'>Od hlasu volajícího se pohnuly podvaly prahů a dům se naplnil dýmem.</verse>
        <verse osisID='Isa.6.5'>I řekl jsem: "Běda mi, jsem ztracen. Jsem člověk nečistých rtů a mezi lidem nečistých rtů bydlím, a spatřil jsem na vlastní oči Krále, Hospodina zástupů."</verse>
        <verse osisID='Isa.6.6'>Tu ke mně přiletěl jeden ze serafů. V ruce měl žhavý uhlík, který vzal kleštěmi z oltáře,</verse>
        <verse osisID='Isa.6.7'>dotkl se mých úst a řekl: "Hle, toto se dotklo tvých rtů, tvá vina je odňata a tvůj hřích je usmířen."</verse>
        <verse osisID='Isa.6.8'>Vtom jsem uslyšel hlas Panovníka: "Koho pošlu a kdo nám půjde?" I řekl jsem: "Hle, zde jsem, pošli mne!"</verse>
        <verse osisID='Isa.6.9'>Odpověděl: "Jdi a řekni tomuto lidu: »Poslouchejte a poslouchejte, nic nepochopíte, dívejte se, dívejte, nic nepoznáte.«</verse>
        <verse osisID='Isa.6.10'>Srdce toho lidu obal tukem, zacpi mu uši, zalep mu oči, aby očima neviděl, ušima neslyšel, srdcem nepochopil, neobrátil se a nebyl uzdraven."</verse>
        <verse osisID='Isa.6.11'>Tu jsem řekl: "Dlouho ještě, Panovníku?" On odpověděl: "Dokud nezpustnou města a nebudou bez obyvatel a domy bez lidí a role se nepromění v spoušť."</verse>
        <verse osisID='Isa.6.12'>Hospodin odvede ty lidi daleko a v zemi bude mnoho míst opuštěno.</verse>
        <verse osisID='Isa.6.13'>Zůstane-li v ní jen desetina, i ta bude zajata a přijde vniveč jako posvátný strom, jako dub, po jehož skácení zbude jen pahýl. Tento pahýl bude símě svaté.</verse>
      </chapter>
      <chapter osisID='Isa.7'>
        <verse osisID='Isa.7.1'>Za dnů Achaza, syna Jótama, syna Uzijášova, krále judského, vytáhl Resín, král aramejský, a s ním Pekach, syn Remaljášův, král izraelský, do války proti Jeruzalému, ale nic proti němu v boji nesvedli.</verse>
        <verse osisID='Isa.7.2'>Domu Davidovu bylo oznámeno: "Aram táboří v Efrajimsku." I zachvělo se srdce královo i srdce jeho lidu, jako se chvějí lesní stromy ve větru.</verse>
        <verse osisID='Isa.7.3'>Hospodin řekl Izajášovi: "Vyjdi Achazovi naproti ty a tvůj syn Šearjašúb na konec strouhy z Horního rybníka, na silnici k Poli valchářovu.</verse>
        <verse osisID='Isa.7.4'>Řekni mu: Zachovej klid a neboj se, neklesej na mysli kvůli těm dvěma čadícím oharkům, že hněvem plane Aramejec Resín a syn Remaljášův.</verse>
        <verse osisID='Isa.7.5'>Nedbej, že Aram i Efrajim a syn Remaljášův se dohodli proti tobě na zlé věci:</verse>
        <verse osisID='Isa.7.6'>»Vytáhneme proti Judovi, vyděsíme jej a dobudeme jej pro sebe a uděláme v něm králem Tabealova syna.«"</verse>
        <verse osisID='Isa.7.7'>Toto praví Panovník Hospodin: "Nedojde k tomu a nestane se to.</verse>
        <verse osisID='Isa.7.8'>Hlavou Aramu je Damašek a hlavou Damašku Resín. Do šedesáti pěti let ztroskotá Efrajim, takže nebude lidem;</verse>
        <verse osisID='Isa.7.9'>hlavou Efrajimu je Samaří a hlavou Samaří syn Remaljášův. Nebudete-li stálí ve víře, neobstojíte!"</verse>
        <verse osisID='Isa.7.10'>Hospodin promluvil znovu k Achazovi:</verse>
        <verse osisID='Isa.7.11'>"Vyžádej si znamení od Hospodina, svého Boha, buď dole z hlubin nebo nahoře z výšin."</verse>
        <verse osisID='Isa.7.12'>Achaz odpověděl: "Nechci žádat a nebudu pokoušet Hospodina."</verse>
        <verse osisID='Isa.7.13'>I řekl Izajáš: "Slyšte, dome Davidův! Což je vám málo zkoušet trpělivost lidí, že chcete zkoušet i trpělivost mého Boha?</verse>
        <verse osisID='Isa.7.14'>Proto vám dá znamení sám Panovník: Hle, dívka počne a porodí syna a dá mu jméno Immanuel (to je S námi Bůh).</verse>
        <verse osisID='Isa.7.15'>Bude jíst smetanu a med, aby dovedl zavrhnout zlé a volit dobré.</verse>
        <verse osisID='Isa.7.16'>Ještě než bude chlapec umět zavrhnout zlé a volit dobré, bude opuštěna země, z jejíchž obou králů máš hrůzu.</verse>
        <verse osisID='Isa.7.17'>Na tebe, na tvůj lid a na dům tvého otce Hospodin v těch dnech, jakých nebylo ode dne, kdy Efrajim odpadl od Judy, přivede asyrského krále."</verse>
        <verse osisID='Isa.7.18'>V onen den hvizdem přivolá Hospodin mouchy z delty řeky egyptské a včely z asyrské země.</verse>
        <verse osisID='Isa.7.19'>Přiletí a všechny se snesou do roklí v úvalech, do skalních rozsedlin, na všechny houštiny a na všechny mokřiny.</verse>
        <verse osisID='Isa.7.20'>V onen den Panovník břitvou, kterou si najme za Řekou, totiž asyrským králem, dočista oholí každou hlavu i chlupy na nohou a ostříhá bradu.</verse>
        <verse osisID='Isa.7.21'>V onen den zůstane člověku jedna kravka a dvě ovce.</verse>
        <verse osisID='Isa.7.22'>Nadojí však tolik mléka, že bude jíst smetanu, neboť smetanu a med bude jíst každý, kdo bude zanechán v zemi.</verse>
        <verse osisID='Isa.7.23'>V onen den na místech, kde nyní vyrůstá tisíc révových keřů za tisíc šekelů stříbra, bude jen bodláčí a křoví.</verse>
        <verse osisID='Isa.7.24'>Jen s šípy a lukem bude možno tudy projít, neboť bodláčím a křovím zaroste celá země.</verse>
        <verse osisID='Isa.7.25'>A na žádnou z horských strání, které byly obdělávány motykou, nebudeš moci vstoupit pro samé bodláčí a křoví. Budou výběhem pro býky a drahami pro ovce.</verse>
      </chapter>
      <chapter osisID='Isa.8'>
        <verse osisID='Isa.8.1'>Hospodin mi řekl: "Vezmi si velkou tabulku a napiš na ni běžným způsobem: »Rychle za kořistí spěchá lupič«."</verse>
        <verse osisID='Isa.8.2'>I vzal jsem si spolehlivé svědky: kněze Urijáše a Zekarjáše, syna Jeberekjášova.</verse>
        <verse osisID='Isa.8.3'>Přiblížil jsem se k prorokyni, a ona počala a porodila syna. Hospodin mi řekl: "Dej mu jméno: »Rychle za kořistí spěchá lupič«.</verse>
        <verse osisID='Isa.8.4'>Neboť dříve než bude chlapec umět volat »otče« a »matko«, bude odneseno bohatství Damašku a kořist ze Samaří před krále asyrského."</verse>
        <verse osisID='Isa.8.5'>A dál ještě mluvil Hospodin ke mně takto:</verse>
        <verse osisID='Isa.8.6'>"Protože tento lid zavrhl šíloašské vody poklidně tekoucí a veselí se s Resínem a synem Remaljášovým,</verse>
        <verse osisID='Isa.8.7'>hle, proto Panovník na ně uvede vody Řeky, dravé a mnohé, krále asyrského s celou jeho slávou. I vystoupí ze všech svých řečišť a bude se valit přes všechny své břehy.</verse>
        <verse osisID='Isa.8.8'>Zabočí k Judovi, zaplaví jej a bude se valit dál, bude mu sahat až k hrdlu. Jeho rozpjatá křídla vyplní prostor tvé země, ó Immanueli!"</verse>
        <verse osisID='Isa.8.9'>Běsněte si, národy, zděsíte se, naslouchejte, všechny daleké země, přepásejte se, zděsíte se, přepásejte se, zděsíte se.</verse>
        <verse osisID='Isa.8.10'>Dohodněte se, dohoda bude zmařena, mluvte si, ani slovo neobstojí, neboť s námi je Bůh - Immanuel!</verse>
        <verse osisID='Isa.8.11'>Toto mi praví Hospodin, když mě pevně uchopil svou rukou a varoval mě, abych nechodil cestou tohoto lidu:</verse>
        <verse osisID='Isa.8.12'>"Neříkejte zrada všemu, čemu říká zrada tento lid, a čeho se bojí, toho vy se nebojte a nestrachujte."</verse>
        <verse osisID='Isa.8.13'>Dosvědčujte svatost Hospodina zástupů! Jeho se bojte a strachujte.</verse>
        <verse osisID='Isa.8.14'>Vám bude svatyní, ale oběma domům izraelským kamenem úrazu a skálou, o kterou budou klopýtat, bude osidlem a léčkou obyvatelům Jeruzaléma.</verse>
        <verse osisID='Isa.8.15'>Mnozí z nich klopýtnou, padnou a roztříští se, uvíznou v léčce a chytí se.</verse>
        <verse osisID='Isa.8.16'>"Zavaž svědectví a zapečeť zákon mezi mými učedníky."</verse>
        <verse osisID='Isa.8.17'>Budu očekávat Hospodina, ačkoli skryl tvář před domem Jákobovým, s nadějí budu na něho čekat.</verse>
        <verse osisID='Isa.8.18'>Hle, já a děti, které mi dal Hospodin, jsme v Izraeli znameními a zázraky od Hospodina zástupů, který přebývá na hoře Sijónu.</verse>
        <verse osisID='Isa.8.19'>Řeknou vám: "Dotazujte se duchů zemřelých a jasnovidců, kteří sípají a mumlají." Což se lid nemá dotazovat svého Boha? Na živé se má ptát mrtvých?</verse>
        <verse osisID='Isa.8.20'>K zákonu a svědectví! Což oni neříkají takové slovo, že mu z něho nevzejde jitřní záře?</verse>
        <verse osisID='Isa.8.21'>Lid bude procházet zemí zatvrzelý a hladový. A protože bude mít hlad, rozlítí se a bude zlořečit svému králi i Bohu s tváří pozvednutou vzhůru.</verse>
        <verse osisID='Isa.8.22'>Podívá se k zemi, a hle, jen soužení a temnota, skličující ponurost, šerý soumrak, do něhož bude zahnán. [ (Isaiah 8:23) Avšak tato sklíčená země ponurá nezůstane. Jako zprvu byla země Zabulón a země Neftalí zlehčena, tak nakonec bude přivedena ke cti s Přímořím a Zajordáním i Galileou pronárodů. ]</verse>
      </chapter>
      <chapter osisID='Isa.9'>
        <verse osisID='Isa.9.1'>Lid, který chodí v temnotách, uvidí velké světlo; nad těmi, kdo sídlí v zemi šeré smrti, zazáří světlo.</verse>
        <verse osisID='Isa.9.2'>Rozmnožil jsi národ, rozhojnil jsi jeho radost; budou se před tebou radovat, jako se radují ve žních, tak jako jásají ti, kdo se dělí o kořist.</verse>
        <verse osisID='Isa.9.3'>Neboť jho jeho břemene a hůl na jeho záda i prut jeho poháněče zlomíš jako v den Midjánu.</verse>
        <verse osisID='Isa.9.4'>Pak každá bota obouvaná do válečné vřavy a každý plášť vyválený v prolité krvi budou k spálení, budou potravou ohně.</verse>
        <verse osisID='Isa.9.5'>Neboť se nám narodí dítě, bude nám dán syn, na jehož rameni spočine vláda a bude mu dáno jméno: "Divuplný rádce, Božský bohatýr, Otec věčnosti, Vládce pokoje."</verse>
        <verse osisID='Isa.9.6'>Jeho vladařství se rozšíří a pokoj bez konce spočine na trůně Davidově a na jeho království. Upevní a podepře je právem a spravedlností od toho času až navěky. Horlivost Hospodina zástupů to učiní.</verse>
        <verse osisID='Isa.9.7'>Slovo poslal Panovník proti Jákobovi a dopadlo na Izraele.</verse>
        <verse osisID='Isa.9.8'>Všechen lid o tom zvěděl, Efrajim i obyvatelé Samaří. V pýše a velikášství srdce však říkají:</verse>
        <verse osisID='Isa.9.9'>"Co bylo z cihel, spadlo, vystavíme to z kvádrů; smokvoně byly vykáceny, nahradíme je cedry."</verse>
        <verse osisID='Isa.9.10'>I pozvedl Hospodin proti nim protivníky - Resína - a popudil proti nim jejich nepřátele:</verse>
        <verse osisID='Isa.9.11'>z východu Arama, ze západu Pelištejce, aby plnými ústy požírali Izraele. Tím vším se jeho hněv neodvrátil a jeho ruka zůstává napřažena.</verse>
        <verse osisID='Isa.9.12'>Avšak lid se neobrátil k tomu, který ho bil, Hospodina zástupů se nedotazovali.</verse>
        <verse osisID='Isa.9.13'>Proto Hospodin odsekl od Izraele hlavu i ocas, palmovou ratolest i sítinu v jediný den.</verse>
        <verse osisID='Isa.9.14'>Stařec a vznešený jsou ona hlava a prorok učící klam je onen ocas.</verse>
        <verse osisID='Isa.9.15'>Vůdcové tohoto lidu se stali svůdci a ti, kdo se dají vést, jsou ztraceni.</verse>
        <verse osisID='Isa.9.16'>Proto neměl Panovník radost z jeho jinochů a nad jeho sirotky a vdovami se neslitoval, protože všichni jsou to rouhači a zlovolníci, bludně mluví každá ústa. Tím vším se jeho hněv neodvrátil a jeho ruka zůstává napřažena.</verse>
        <verse osisID='Isa.9.17'>Avšak jejich svévole hoří jako oheň, požírá bodláčí a křoví, zapaluje houštiny lesa a kouř se vířivě vznáší.</verse>
        <verse osisID='Isa.9.18'>Země se zatměla pro prchlivost Hospodina zástupů a lid se stal potravou ohně; nikdo nemá soucit ani s bratrem.</verse>
        <verse osisID='Isa.9.19'>Hltá, co je napravo, a zůstává hladový, požírá nalevo, a sytý není, požírá maso své vlastní paže,</verse>
        <verse osisID='Isa.9.20'>Manases Efrajima, Efrajim Manasesa a na Judu se vrhají společně. Tím vším se jeho hněv neodvrátil a jeho ruka zůstává napřažena.</verse>
      </chapter>
      <chapter osisID='Isa.10'>
        <verse osisID='Isa.10.1'>Běda těm, kdo nařizují ničemná nařízení těm, kdo předpisují plahočení,</verse>
        <verse osisID='Isa.10.2'>nuzným odnímají možnost obhajoby, utištěné mého lidu zbavují práva; jejich kořistí jsou vdovy a sirotky olupují.</verse>
        <verse osisID='Isa.10.3'>Co si počnete v den navštívení, až se z dálky přižene zkáza? Ke komu se utečete o pomoc, kde zanecháte svoji slávu?</verse>
        <verse osisID='Isa.10.4'>Nezbude než sklonit se mezi vězně či zůstat ležet mezi zabitými. Tím vším se jeho hněv neodvrátil a jeho ruka zůstává napřažena.</verse>
        <verse osisID='Isa.10.5'>"Běda Asýrii, metle mého hněvu, té holi, skrze kterou projevím svůj hrozný hněv.</verse>
        <verse osisID='Isa.10.6'>Posílám ji na rouhavý pronárod, proti lidu, proti němuž plane má prchlivost; dávám jí příkaz, aby kořistila a kořistila, loupila a loupila, aby jej šlapala jako hlínu na ulicích.</verse>
        <verse osisID='Isa.10.7'>Ona si to však představit nedovede, neuvažuje o tom v svém srdci, myslí jen na to, jak by vyhubila, jak by vymýtila nemálo pronárodů.</verse>
        <verse osisID='Isa.10.8'>Říká: »Což nejsou mí velitelé zároveň králi?</verse>
        <verse osisID='Isa.10.9'>Což nedopadlo Kalno jako Karkemíš? Nebo Chamát jako Arpád a Samaří jako Damašek?«</verse>
        <verse osisID='Isa.10.10'>Jako sáhla moje ruka po královstvích bůžků - a jejich tesané modly byly nad jeruzalémské i nad samařské -,</verse>
        <verse osisID='Isa.10.11'>cožpak s Jeruzalémem a jeho modlářskými stvůrami nenaložím, jako jsem naložil se Samařím a jeho bůžky?"</verse>
        <verse osisID='Isa.10.12'>Až Panovník přivede ke konci celé své dílo na hoře Sijónu a v Jeruzalémě, řekne: "Ztrestám asyrského krále pro ovoce jeho velikášského srdce, i to, co je v jeho povýšených očích proslavené,</verse>
        <verse osisID='Isa.10.13'>neboť řekl: »Vykonal jsem to silou své ruky a svou moudrostí - vždyť se v tom vyznám. Zrušil jsem hranice národů, co nakupily, to jsem vydrancoval a jako býk jsem svrhl vládce z trůnu.</verse>
        <verse osisID='Isa.10.14'>Jako hnízdo nalezla má ruka bohatství národů; jako se vybírají opuštěná vejce, tak jsem vybral celou zemi. Nikdo ani křídlem nezamával, nikdo zobák neotevřel a nepípl.«</verse>
        <verse osisID='Isa.10.15'>Což se smí sekera holedbat nad toho, kdo jí seká? A pila povyšovat se nad toho, kdo jí řeže? Jako by metla mohla švihat toho, kdo ji zvedá, nebo hůl se vynášet, že není dřevo."</verse>
        <verse osisID='Isa.10.16'>Proto pošle Pán, Hospodin zástupů, na asyrské vypasence úbytě a pod asyrskou slávou to zapraská praskotem ohně.</verse>
        <verse osisID='Isa.10.17'>Světlo Izraelovo se stane ohněm a jeho Svatý plamenem. Ten bude hořet a pozře její křoví a bodláčí v jediný den.</verse>
        <verse osisID='Isa.10.18'>I slávu jejího lesa a sadu stráví se vším všudy, jako choroba užírá chorého.</verse>
        <verse osisID='Isa.10.19'>Stromů v jejím lese zůstane tak málo, že je spočítá i chlapec.</verse>
        <verse osisID='Isa.10.20'>V onen den se pozůstatek Izraele s uprchlíky domu Jákobova nebude už opírat o toho, který ho bije, ale bude se věrně opírat o Hospodina, Svatého, Boha Izraele.</verse>
        <verse osisID='Isa.10.21'>Pozůstatek se vrátí, pozůstatek Jákoba, k Bohu - bohatýru.</verse>
        <verse osisID='Isa.10.22'>Neboť i kdyby bylo tvého lidu, Izraeli, jak mořského písku, vrátí se k němu jen pozůstatek. Je rozhodnut skoncovat, jako záplava se valí spravedlnost.</verse>
        <verse osisID='Isa.10.23'>Ano, Panovník, Hospodin zástupů, se rozhodl učinit konec, a to po celé zemi.</verse>
        <verse osisID='Isa.10.24'>Proto Panovník, Hospodin zástupů, praví toto: "Můj lide, který bydlíš na Sijónu, neboj se Asýrie. Bije tě metlou a zvedá na tebe hůl jako kdysi Egypt.</verse>
        <verse osisID='Isa.10.25'>Ještě jen kratičký čas a můj hrozný hněv skončí; je však můj hněv zničí."</verse>
        <verse osisID='Isa.10.26'>Hospodin zástupů nad ní zamává bičem, jako když bil Midjána na Havraní skále, a zdvihne svou hůl na moře jako kdysi na Egypt.</verse>
        <verse osisID='Isa.10.27'>V onen den ti spadne z ramen její břímě a její jho z šíje, jho se z tebe sesmekne jak po oleji.</verse>
        <verse osisID='Isa.10.28'>Už táhne na Aját, prošel Migrónem a zbroj si v Michmásu složil.</verse>
        <verse osisID='Isa.10.29'>Prošli průsmykem. Řekli: "Přenocujeme v Gebě." Ráma se třásla, Saulova Gibea se dala na útěk.</verse>
        <verse osisID='Isa.10.30'>Pronikavě křič, galímská dcero, Lajšo, napjatě poslouchej, odpověz, Anatóte.</verse>
        <verse osisID='Isa.10.31'>V Madméně je poplach, gebímští obyvatelé hledají záštitu.</verse>
        <verse osisID='Isa.10.32'>Ještě dnes stane v Nóbu a rukou mávne proti hoře sijónské dcery, proti pahorku jeruzalémskému.</verse>
        <verse osisID='Isa.10.33'>Hle, Pán, Hospodin zástupů, hrozivou silou klestí větvoví, pyšně se tyčící stromy jsou porubány, i ty nejvyšší jsou poníženy.</verse>
        <verse osisID='Isa.10.34'>Železem bude vysekáno lesní houští, Libanón padne rukou Vznešeného.</verse>
      </chapter>
      <chapter osisID='Isa.11'>
        <verse osisID='Isa.11.1'>I vzejde proutek z pařezu Jišajova a výhonek z jeho kořenů vydá ovoce.</verse>
        <verse osisID='Isa.11.2'>Na něm spočine duch Hospodinův: duch moudrosti a rozumnosti, duch rady a bohatýrské síly, duch poznání a bázně Hospodinovy.</verse>
        <verse osisID='Isa.11.3'>Bázní Hospodinovou bude prodchnut. Nebude soudit podle toho, co vidí oči, nebude rozhodovat podle toho, co slyší uši,</verse>
        <verse osisID='Isa.11.4'>nýbrž bude soudit nuzné spravedlivě, o pokorných v zemi bude rozhodovat podle práva. Žezlem svých úst bude bít zemi, dechem svých rtů usmrtí svévolníka.</verse>
        <verse osisID='Isa.11.5'>Jeho bedra budou opásána spravedlností a jeho boky přepásá věrnost.</verse>
        <verse osisID='Isa.11.6'>Vlk bude pobývat s beránkem, levhart s kůzletem odpočívat. Tele a lvíče i žírný dobytek budou spolu a malý hoch je bude vodit.</verse>
        <verse osisID='Isa.11.7'>Kráva se bude popásat s medvědicí, jejich mláďata budou odpočívat spolu, lev jako dobytče bude žrát slámu.</verse>
        <verse osisID='Isa.11.8'>Kojenec si bude hrát nad děrou zmije, bazilišku do doupěte sáhne ručkou odstavené dítě.</verse>
        <verse osisID='Isa.11.9'>Nikdo už nebude páchat zlo a šířit zkázu na celé mé svaté hoře, neboť zemi naplní poznání Hospodina, jako vody pokrývají moře.</verse>
        <verse osisID='Isa.11.10'>V onen den budou pronárody vyhledávat kořen Jišajův, vztyčený jako korouhev národům, a místo jeho odpočinutí bude slavné.</verse>
        <verse osisID='Isa.11.11'>V onen den ještě podruhé vztáhne Panovník ruku, aby získal pozůstatek svého lidu, který zůstal v Asýrii, Egyptě, Patrósu, Kúši, Élamu, Šineáru, Chamátu a na ostrovech mořských.</verse>
        <verse osisID='Isa.11.12'>Povznese korouhev k pronárodům a posbírá rozehnané z Izraele a rozptýlené Judejce shromáždí ze čtyř stran země.</verse>
        <verse osisID='Isa.11.13'>Ustane žárlivost Efrajimova, budou vyhlazeni Judovi protivníci, Efrajim nebude žárlit na Judu a Juda nebude osočovat Efrajima,</verse>
        <verse osisID='Isa.11.14'>nýbrž společně se vrhnou na úbočí Pelištejců k moři, i syny východu oloupí spolu, vztáhnou svoji ruku na Edóm a Moáb, poslouchat je budou i synové Amónovi.</verse>
        <verse osisID='Isa.11.15'>Klatbou stihne Hospodin záliv Egyptského moře, zamává rukou proti Řece v prudkém větru, rozštěpí ji v sedm ramen, takže ji bude možno přejít v opáncích.</verse>
        <verse osisID='Isa.11.16'>Tak vznikne silnice pro pozůstatek jeho lidu, jenž zůstal v Asýrii, jako tomu bylo v den, kdy Izrael vystupoval z egyptské země.</verse>
      </chapter>
      <chapter osisID='Isa.12'>
        <verse osisID='Isa.12.1'>V onen den řekneš: "Vzdávám tobě chválu, Hospodine! Rozhněval ses na mě, tvůj hněv se však odvrátil a potěšils mě.</verse>
        <verse osisID='Isa.12.2'>Hle, Bůh je má spása, doufám a jsem beze strachu. Hospodin, jen Hospodin je má záštita a píseň, stal se mou spásou."</verse>
        <verse osisID='Isa.12.3'>S veselím budete čerpat vodu z pramenů spásy.</verse>
        <verse osisID='Isa.12.4'>V onen den řeknete: "Chválu vzdejte Hospodinu a vzývejte jeho jméno! Uvádějte národům ve známost jeho skutky. Připomínejte, že jeho jméno je vyvýšené.</verse>
        <verse osisID='Isa.12.5'>Zpívejte Hospodinu, neboť vykonal důstojné činy, ať o tom zví celá země!"</verse>
        <verse osisID='Isa.12.6'>Jásej a plesej, ty, která bydlíš na Sijónu, neboť Veliký je ve tvém středu - Svatý Izraele.</verse>
      </chapter>
      <chapter osisID='Isa.13'>
        <verse osisID='Isa.13.1'>Výnos o Babylónu, který přijal ve vidění Izajáš, syn Amósův:</verse>
        <verse osisID='Isa.13.2'>"Vztyčte korouhev na lysé hoře, vzkřikněte na ně, zamávejte rukou, ať vejdou branami urozených.</verse>
        <verse osisID='Isa.13.3'>Vydal jsem příkaz svým posvěceným, povolal jsem k vykonání svého hněvu i své bohatýry, jásající nad mou důstojností.</verse>
        <verse osisID='Isa.13.4'>Slyš hluk na horách jakoby početného lidu, slyš hukot království, shromážděných pronárodů: Hospodin zástupů sbírá vojsko k boji.</verse>
        <verse osisID='Isa.13.5'>Z daleké země přicházejí, až od končin nebes, přichází Hospodin se zbrojí hrozného hněvu, aby pohubil celou zemi.</verse>
        <verse osisID='Isa.13.6'>Kvilte, blízko je den Hospodinův, přijde od Všemocného jak zhouba.</verse>
        <verse osisID='Isa.13.7'>Proto každá ruka ochabne a každý člověk odvahu ztratí.</verse>
        <verse osisID='Isa.13.8'>Budou plni hrůzy, zachvátí je bolesti a křeče, jako rodička se budou svíjet. Strnule bude zírat jeden na druhého, ve tváři plamenem vzplanou.</verse>
        <verse osisID='Isa.13.9'>Hle, přichází den Hospodinův, nelítostný, s prchlivostí a planoucím hněvem, aby zemi změnil v spoušť a vymýtil z ní její hříchy.</verse>
        <verse osisID='Isa.13.10'>Nebeské hvězdy a souhvězdí se nezatřpytí svým světlem, slunce se při svém východu zatmí, měsíc svým světlem nezazáří.</verse>
        <verse osisID='Isa.13.11'>A budu stíhat zlobu světa a nepravost svévolníků. Učiním přítrž pýše opovážlivců, ponížím troufalost ukrutníků.</verse>
        <verse osisID='Isa.13.12'>Způsobím, že člověk bude vzácnější než ryzí zlato, člověk bude nad zlato z Ofíru.</verse>
        <verse osisID='Isa.13.13'>Otřesu totiž nebesy a země se pohne ze svého místa prchlivostí Hospodina zástupů v den jeho planoucího hněvu.</verse>
        <verse osisID='Isa.13.14'>Jako vyplašená laň a jako stádo, jež neshromažďuje nikdo, tak se obrátí každý ke svému lidu, každý uteče do své země.</verse>
        <verse osisID='Isa.13.15'>Každý, koho najdou, bude skolen, každý, koho chytí, padne mečem.</verse>
        <verse osisID='Isa.13.16'>Jejich nemluvňata budou rozdrcena před jejich zraky, jejich domy budou vypleněny, jejich ženy zneuctěny.</verse>
        <verse osisID='Isa.13.17'>Hle, já podnítím proti vám Médy, kteří si neváží stříbra, nemají zálibu v zlatě.</verse>
        <verse osisID='Isa.13.18'>Svými luky rozdrtí chlapce, nad plodem života se neslitují, s vašimi syny nebudou mít soucit.</verse>
        <verse osisID='Isa.13.19'>Babylón, skvost mezi královstvími, pyšná okrasa Kaldejců, dopadne jako Sodoma a Gomora, vyvrácené Bohem.</verse>
        <verse osisID='Isa.13.20'>Už nikdy nebude osídlen, nebude obydlen po všechna pokolení. Žádný Arab si tam nepostaví stan, pastýři tam nenechají odpočívat stáda,</verse>
        <verse osisID='Isa.13.21'>nýbrž divá sběř tam bude odpočívat, v jejich domech bude plno výrů, přebývat tam budou pštrosi, běsové tam budou poskakovat.</verse>
        <verse osisID='Isa.13.22'>V jeho palácích budou výt hyeny a v chrámech rozkoše šakalové. Jeho čas se přiblížil, dny nebudou mu prodlouženy."</verse>
      </chapter>
      <chapter osisID='Isa.14'>
        <verse osisID='Isa.14.1'>Hospodin se slituje nad Jákobem a znovu vyvolí Izraele. Dá jim odpočinout v jejich zemi, přidruží se k nim i bezdomovec a připojí se k domu Jákobovu.</verse>
        <verse osisID='Isa.14.2'>Národy je totiž samy dovedou na jejich místo a Izraelův dům je dostane do dědictví v Hospodinově zemi jako otroky a otrokyně. Tak zajmou ty, kdo je prve zajali, a budou panovat nad svými poháněči.</verse>
        <verse osisID='Isa.14.3'>V den, kdy ti dá Hospodin odpočinout od tvého trápení a nepokoje, od tvrdé otročiny, jíž jsi byl zotročen,</verse>
        <verse osisID='Isa.14.4'>proneseš o babylónském králi pořekadlo: "Jak pominul poháněč, jak pominula knuta!"</verse>
        <verse osisID='Isa.14.5'>Hospodin polámal hůl svévolníků, žezlo vládců,</verse>
        <verse osisID='Isa.14.6'>jež zběsile bilo národy ranami bez ustání, hněvivě vládlo pronárodům nezkrotným pronásledováním.</verse>
        <verse osisID='Isa.14.7'>V míru odpočala celá země, všechno zvučně plesá.</verse>
        <verse osisID='Isa.14.8'>I cypřiše se radují nad tebou i libanónské cedry od chvíle, kdy jsi padl: "Už nevstane ten, kdo nás kácel!"</verse>
        <verse osisID='Isa.14.9'>I nejhlubší podsvětí je kvůli tobě rozrušeno, čeká na tvůj příchod, probudilo kvůli tobě přízraky, všech vojevůdců země. Všechny krále pronárodů přimělo vstát ze svých trůnů.</verse>
        <verse osisID='Isa.14.10'>Ti všichni se ozvou a řeknou tobě: "Také jsi jako my pozbyl síly? Už jsi nám podoben!</verse>
        <verse osisID='Isa.14.11'>Do podsvětí byla svržena tvá pýcha, hlučný zvuk tvých harf. Máš ustláno na hnilobě, přikrývku máš z červů."</verse>
        <verse osisID='Isa.14.12'>Jak jsi spadl z nebe, třpytivá hvězdo, jitřenky synu! Jak jsi sražen k zemi, zotročovateli pronárodů!</verse>
        <verse osisID='Isa.14.13'>A v srdci sis říkal: "Vystoupím na nebesa, vyvýším svůj trůn nad Boží hvězdy, zasednu na Hoře setkávání na nejzazším Severu.</verse>
        <verse osisID='Isa.14.14'>Vystoupím na posvátná návrší oblaků, s Nejvyšším se budu měřit."</verse>
        <verse osisID='Isa.14.15'>Teď jsi svržen do podsvětí, do nejhlubší jámy!</verse>
        <verse osisID='Isa.14.16'>Kdo tě uvidí, budou se dívat a divit: "To je ten muž, který zneklidňoval zemi a otřásal královstvími?</verse>
        <verse osisID='Isa.14.17'>Svět měnil v poušť, bořil jeho města, vězně nikdy nepropouštěl domů."</verse>
        <verse osisID='Isa.14.18'>Všichni králové pronárodů, všichni leží slavně ve svých hrobkách,</verse>
        <verse osisID='Isa.14.19'>ale tebe pohodili mimo hrob jak ohavný výhonek; jsi jako šatem přikryt zavražděnými porubanými mečem, svrženými do kamenité jámy, jsi jak pošlapaná mršina,</verse>
        <verse osisID='Isa.14.20'>nebudeš připojen k nim v hrobě. Vždyť jsi ničil vlastní zemi, vlastní lid jsi vraždil. O potomstvu zlovolníků nebude navěky zmínky.</verse>
        <verse osisID='Isa.14.21'>"Připravte jeho synům jatky pro nepravost otců! Nepovstanou, nezmocní se země a svět nezaplní městy."</verse>
        <verse osisID='Isa.14.22'>"Já povstanu proti nim, je výrok Hospodina zástupů, vymýtím jméno Babylóna i pozůstatek po něm, nástupce i následníka, je výrok Hospodinův.</verse>
        <verse osisID='Isa.14.23'>Proměním jej v hnízdiště sýčků a ve slatiny, vymetu jej pometlem zkázy, je výrok Hospodina zástupů."</verse>
        <verse osisID='Isa.14.24'>Hospodin zástupů přisáhl: "Jak jsem si předsevzal, tak se stane, a pro co jsem se rozhodl, to se uskuteční:</verse>
        <verse osisID='Isa.14.25'>Rozdrtím Ašúra ve své zemi, rozšlapu ho na svých horách a z nich sejmu jeho jho. Z ramene jim bude sňato jeho břímě."</verse>
        <verse osisID='Isa.14.26'>To je rozhodnutí učiněné o celé zemi a to je paže napřažená proti všem pronárodům.</verse>
        <verse osisID='Isa.14.27'>Když Hospodin zástupů rozhodl, kdo to zruší? Jeho paže je napřažena, kdo ji odvrátí?</verse>
        <verse osisID='Isa.14.28'>V roce, kdy zemřel král Achaz, byl zjeven tento výnos:</verse>
        <verse osisID='Isa.14.29'>"Neraduj se, celá Pelišteo, že je polámána hůl, která tě bije, neboť z hadího kořene vzejde bazilišek a jeho plodem bude létající ohnivý had.</verse>
        <verse osisID='Isa.14.30'>Prvorození nuzných budou mít pastvu a ubožáci budou odpočívat v bezpečí. Tvůj kořen však umořím hladem a pozůstatek tvého lidu zajde.</verse>
        <verse osisID='Isa.14.31'>Kvílej, bráno! Křič, město! Celá Pelištea bude v zmatku. Neboť od severu se už valí dým a nikdo nezůstává stranou svých shromaždišť."</verse>
        <verse osisID='Isa.14.32'>Co odpovědět poslům toho pronároda? Hospodin založil Sijón, k němu se přivinou utištění jeho lidu.</verse>
      </chapter>
      <chapter osisID='Isa.15'>
        <verse osisID='Isa.15.1'>Výnos o Moábovi: Přes noc zajisté bude vyhuben Ar Moábský, zajde! Přes noc zajisté bude vyhuben Kír Moábský, zajde!</verse>
        <verse osisID='Isa.15.2'>Vystoupí v Díbónu do domu, na posvátná návrší, aby plakal. Nad Nebó, nad Médebou bude Moáb kvílet. Na každé hlavě lysina, každá brada ostříhána.</verse>
        <verse osisID='Isa.15.3'>V jeho ulicích se opasují žíněnými suknicemi, na jeho střechách a náměstích vše kvílí, rozplývá se v pláči.</verse>
        <verse osisID='Isa.15.4'>Úpí Chešbón i Eleále, jejich hlas až v Jahasu je slyšet. Proto křičí na poplach moábští ozbrojenci, jejich duše je poplašená.</verse>
        <verse osisID='Isa.15.5'>Moje srdce úpí nad Moábem. Jeho uprchlíci jsou až u Soáru, v Eglat-šelišiji. Po lúchítském svahu vystupují s pláčem. Na cestě do Chóronajimu propukají v úpění nad zkázou.</verse>
        <verse osisID='Isa.15.6'>Po nimrímských vodách zbude zpustošení, uschne tráva, bude po rostlinách, nezbude nic zeleného.</verse>
        <verse osisID='Isa.15.7'>Proto zbytek toho, na čem pracovali, co si uchovali, přenesou přes Topolový úval.</verse>
        <verse osisID='Isa.15.8'>Úpění obchází územím Moába, jeho kvílení zní až do Eglajimu, jeho kvílení zní až do Beer-élímu.</verse>
        <verse osisID='Isa.15.9'>Vždyť dímónské vody jsou plné krve. Proto ještě více dopustím na Dímón: lva na Moábce, kteří vyvázli, i na ty, kteří zůstali v zemi.</verse>
      </chapter>
      <chapter osisID='Isa.16'>
        <verse osisID='Isa.16.1'>Pošlete beránka Vládci země ze Sély pouští na horu sijónské dcery.</verse>
        <verse osisID='Isa.16.2'>I budou jako vyplašení ptáci, vyhnaní z hnízda, moábské dcery při arnónských brodech.</verse>
        <verse osisID='Isa.16.3'>"Svolejte radu, učiňte rozhodnutí. V samé poledne ať je tvůj stín jak noc, ukryj zahnané, neprozraď vyplašené;</verse>
        <verse osisID='Isa.16.4'>Moábe, ať moji zahnaní jsou tvými hosty, před zhoubcem buď jejich skrýší. Utlačovatel, ten vezme za své, zhouba skončí. Ze země vymizejí ti, kdo ji podupali.</verse>
        <verse osisID='Isa.16.5'>Trůn bude upevněn milosrdenstvím a dosedne na něj v Davidově stanu ten, jenž bude soudit věrně, vyhledávat právo, rázně uplatňovat spravedlnost."</verse>
        <verse osisID='Isa.16.6'>Slýchali jsme o pýše Moába přepyšného, o pyšné jeho povýšenosti a bezmezné zpupnosti; k ničemu nejsou jeho žvásty.</verse>
        <verse osisID='Isa.16.7'>Proto bude Moáb kvílet nad Moábem, všichni budou kvílet. Touhou po kírcharesetských hrozinkových koláčích budou vzdychat úplně zdeptáni.</verse>
        <verse osisID='Isa.16.8'>Vždyť zvadly viničné terasy Chešbónu, sibemská vinná réva. Páni pronárodů otloukli to ušlechtilé révoví, jež dosahovalo až k Jaezeru, vinulo se až k poušti, jeho výhonky se rozbujely a pronikly za moře.</verse>
        <verse osisID='Isa.16.9'>Proto pláči s plačícím Jaezerem, nad sibemskou vinnou révou. Svlažuji tě svými slzami, Chešbóne a Eleále, neboť při tvé letní sklizni a tvém vinobraní přestane vaše výskání.</verse>
        <verse osisID='Isa.16.10'>Přestaly v sadu radost a jásot, na vinicích se už neplesá a nehlaholí, nikdo nelisuje v lisu víno, tvému výskání jsem učinil přítrž.</verse>
        <verse osisID='Isa.16.11'>Proto všechno ve mně nad Moábem jak citara sténá, mé nitro lká nad Kír-cheresem.</verse>
        <verse osisID='Isa.16.12'>Až se Moáb ukáže před svými bohy a na posvátné návrší se dotrmácí, až vstoupí do své svatyně, aby se modlil, ničeho nedosáhne.</verse>
        <verse osisID='Isa.16.13'>Toto je slovo, které už tehdy Hospodin promluvil o Moábovi.</verse>
        <verse osisID='Isa.16.14'>Nyní Hospodin promluvil: "Za tři léta, jako jsou léta nádeníka, zlehčena bude sláva Moábova u celého jeho početného davu; zůstane mu malá, bezvýznamná hrstka."</verse>
      </chapter>
      <chapter osisID='Isa.17'>
        <verse osisID='Isa.17.1'>Výnos o Damašku: "Hle, Damašek přestane být městem, stane se hromadou sutin.</verse>
        <verse osisID='Isa.17.2'>Opuštěná města Aróeru budou patřit stádům; tam budou odpočívat a nikdo je nevyděsí.</verse>
        <verse osisID='Isa.17.3'>Zanikne pevnost v Efrajimu i království v Damašku. S pozůstatkem Aramejců to padne jako se slávou Izraelců, je výrok Hospodina zástupů."</verse>
        <verse osisID='Isa.17.4'>"V onen den vybledne Jákobova sláva a jeho tučné tělo zhubne.</verse>
        <verse osisID='Isa.17.5'>Bude tomu, jako když se při žni sklízí obilí, když se do náručí shromažďují klasy, jako když se klasy posbírají v dolině Refájců.</verse>
        <verse osisID='Isa.17.6'>Zbudou pak jen paběrky jako při srážení oliv, dvě tři olivky na samém vršku a čtyři pět na plodných větvích, je výrok Hospodina, Boha Izraele."</verse>
        <verse osisID='Isa.17.7'>V onen den vzhlédne člověk k tomu, který ho učinil, a jeho oči budou patřit k Svatému Izraele.</verse>
        <verse osisID='Isa.17.8'>Už nebude vzhlížet k oltářům, dílu vlastních rukou, ani nebude patřit na to, co vyrobil svými prsty, na posvátné kůly a kadidlové oltáříky.</verse>
        <verse osisID='Isa.17.9'>V onen den budou jeho záštitná města jako opuštěné a houštím zarostlé vrcholky, jež pronárody opustily před syny Izraele; zpustnou.</verse>
        <verse osisID='Isa.17.10'>Vždyť jsi zapomněla na Boha, svou spásu, nepamatovala jsi na svoji záštitnou skálu. Proto vysazuješ sadbu rozkoší a pěstuješ cizokrajnou révu.</verse>
        <verse osisID='Isa.17.11'>V den, kdy je sázíš, oplocuješ je, za jitra pečuješ, aby tvá setba vyrašila. Ale žeň prchne v den nemoci a bolesti nevyléčitelné.</verse>
        <verse osisID='Isa.17.12'>Běda! Hluk četných čeledí lidských hlučí jak hlučící moře, hukot národů hučí podoben hukotu dravých vod.</verse>
        <verse osisID='Isa.17.13'>Národy hučí jak hukot mnohých vod, leč okřikne je a utekou daleko, hnány jako plevy větrem po horách a jako chmýří ve vichřici.</verse>
        <verse osisID='Isa.17.14'>Z večera ještě plno hrůzy, a než vzejde jitro, je po všem. Takový je úděl těch, kteří nás plení, los těch, kdo nás olupují.</verse>
      </chapter>
      <chapter osisID='Isa.18'>
        <verse osisID='Isa.18.1'>Běda zemi okřídleného hmyzu při řekách Kúše;</verse>
        <verse osisID='Isa.18.2'>posílá vyslance po moři, po vodní hladině v plavidlech šáchorových. Jděte, poslové hbití, k urostlému pronárodu s lesklou pletí, k lidu daleko široko obávanému, k pronárodu nesrozumitelné řeči, který poražené pošlapává, jehož zemi protékají řeky!</verse>
        <verse osisID='Isa.18.3'>Všichni obyvatelé světa, vy, kdo přebýváte na zemi, až se vyzdvihne na horách korouhev, uvidíte, až se zatroubí na polnici, uslyšíte.</verse>
        <verse osisID='Isa.18.4'>Neboť Hospodin mi praví toto: "Klidně budu přihlížet ze svého stanoviště, budu jak sálavé horko v záři slunce, jako rosný oblak v horku žní.</verse>
        <verse osisID='Isa.18.5'>Přede žněmi, když odkvete réva a květenství se promění ve zrající hrozen, tu se jalové výhonky odřežou vinařským nožem a odnože se odstraňují, vylamují.</verse>
        <verse osisID='Isa.18.6'>Vesměs budou zanechány dravému ptactvu hor a zvířectvu země, takže dravé ptactvo na nich stráví léto a veškeré zvířectvo země na nich bude zimovat."</verse>
        <verse osisID='Isa.18.7'>V onen čas bude přinášena Hospodinu zástupů pocta od urostlého lidu s lesklou pletí, od lidu široko daleko obávaného, od pronároda nesrozumitelné řeči, který poražené pošlapává, jehož zemi protékají řeky. Přinese ji na místo, kde přebývá jméno Hospodina zástupů, na horu Sijón.</verse>
      </chapter>
      <chapter osisID='Isa.19'>
        <verse osisID='Isa.19.1'>Výnos o Egyptu: Hle, Hospodin jede na rychlém oblaku a vjíždí do Egypta. Egyptské modly se před ním kymácejí, Egypt svou odvahu nadobro ztratil.</verse>
        <verse osisID='Isa.19.2'>"Popudím Egypťany proti Egypťanům a bude bojovat bratr proti bratru a přítel proti příteli, město proti městu, království proti království.</verse>
        <verse osisID='Isa.19.3'>Egypt bude na duchu zlomen, jeho záměry zmatu, budou se dotazovat model a zaklínačů i duchů zemřelých a jasnovidců.</verse>
        <verse osisID='Isa.19.4'>Vydám Egypt v moc tvrdých pánů a mocný král bude nad nimi vládnout", je výrok Pána, Hospodina zástupů.</verse>
        <verse osisID='Isa.19.5'>Vody se vypaří, než dojdou k moři, a řeka vyschne a vysuší se,</verse>
        <verse osisID='Isa.19.6'>říční ramena budou páchnout, voda v egyptských kanálech opadne a vyschne, třtina a rákos zvadnou.</verse>
        <verse osisID='Isa.19.7'>Lučiny při Nilu, při ústí Nilu, a všechna setba u Nilu uschne, bude odváta a nebude už.</verse>
        <verse osisID='Isa.19.8'>Tu se budou rybáři rmoutit a truchlit, všichni, kdo vrhají udici do Nilu; ochabnou, kdo na vodní hladině rozestírají sítě.</verse>
        <verse osisID='Isa.19.9'>Zklamáni budou pěstitelé lnu, česačky i tkalci bílého plátna.</verse>
        <verse osisID='Isa.19.10'>Podpěry země budou vyvráceny, bude smutno v duši všem, kdo pracují za mzdu.</verse>
        <verse osisID='Isa.19.11'>Jací pošetilci jsou sóanští velmožové! Moudří rádcové faraónovi, vaše rada je hloupá. Jak můžete říci faraónovi: "Jsem syn moudrých, syn dávných králů?"</verse>
        <verse osisID='Isa.19.12'>Kdepak jsou tví moudří? Ať ti to oznámí, vědí-li, jaký je úradek Hospodina zástupů o Egyptu.</verse>
        <verse osisID='Isa.19.13'>Pošetile si počínají sóanští velmožové, velmožové memfidští propadli klamu. Zavedli Egypt na scestí ti, kdo byli pilířem jeho kmenů,</verse>
        <verse osisID='Isa.19.14'>Hospodin namíchal do jeho nitra ducha závrati, takže zavedli Egypt na scestí ve všem jeho počínání, jako když opilec vrávorá ve vlastních zvratcích.</verse>
        <verse osisID='Isa.19.15'>Egyptu se nepodaří žádné dílo, ať je koná hlava nebo ocas, palmová ratolest nebo sítí.</verse>
        <verse osisID='Isa.19.16'>V onen den bude Egypt jako ženy: bude se třást strachem před mávnutím ruky Hospodina zástupů, až proti němu mávne.</verse>
        <verse osisID='Isa.19.17'>Země judská se stane postrachem Egypta; ať mu ji kdokoli připomene, Egypt dostane strach z úradku, který nad ním vynesl Hospodin zástupů.</verse>
        <verse osisID='Isa.19.18'>V onen den bude v egyptské zemi pět měst hovořících kenaanským jazykem a přísahajících při Hospodinu zástupů; jednomu se bude říkat "Město pobořené".</verse>
        <verse osisID='Isa.19.19'>V onen den bude mít Hospodin oltář uprostřed egyptské země a posvátný sloup při jejich hranicích bude zasvěcen Hospodinu.</verse>
        <verse osisID='Isa.19.20'>Bude to znamením a svědectvím o Hospodinu zástupů v egyptské zemi. Když budou volat k Hospodinu kvůli utiskovatelům, pošle jim zachránce, aby je obhájil a vysvobodil je.</verse>
        <verse osisID='Isa.19.21'>Hospodin se dá poznat v Egyptě; Egypťané poznají v onen den Hospodina a budou ho uctívat obětním hodem a obětním darem, budou Hospodinu skládat a plnit sliby.</verse>
        <verse osisID='Isa.19.22'>Hospodin udeří na Egypt, udeří i vyléčí, a oni se obrátí k Hospodinu; on přijme jejich prosby a vyléčí je.</verse>
        <verse osisID='Isa.19.23'>V onen den povede silnice z Egypta do Asýrie, takže Asyřané budou chodit do Egypta a Egypťané do Asýrie a Egypťané budou uctívat Hospodina spolu s Asyřany.</verse>
        <verse osisID='Isa.19.24'>V onen den vytvoří Izrael s Egyptem a Asýrií trojici; bude požehnáním uprostřed země,</verse>
        <verse osisID='Isa.19.25'>protože Hospodin zástupů mu bude žehnat takto: "Požehnán buď lid můj egyptský a dílo mých rukou Asýrie a mé dědictví Izrael."</verse>
      </chapter>
      <chapter osisID='Isa.20'>
        <verse osisID='Isa.20.1'>Toho roku, v němž tartán poslaný asyrským králem Sargónem přitáhl k Ašdódu, bojoval proti němu a dobyl jej,</verse>
        <verse osisID='Isa.20.2'>v onen čas promluvil Hospodin skrze Izajáše, syna Amósova: "Jdi a odpásej si z beder žíněnou suknici a zuj si opánky z nohou." On tak učinil a chodil nahý a bosý.</verse>
        <verse osisID='Isa.20.3'>I řekl Hospodin: "Jako chodí můj služebník Izajáš nahý a bosý po tři roky na znamení a předzvěst pro Egypt a pro Kúš,</verse>
        <verse osisID='Isa.20.4'>tak požene asyrský král zajatce egyptské a vysídlence kúšské, mladíky i starce, nahé a bosé, s odhaleným zadkem, Egyptu k hanbě.</verse>
        <verse osisID='Isa.20.5'>Budou plni děsu a hanby pro Kúš, k němuž vzhlíželi, a pro Egypt, jímž se chlubili.</verse>
        <verse osisID='Isa.20.6'>Obyvatelé toho pobřeží v onen den řeknou: »Hle, tak to dopadlo s tím, k němuž jsme vzhlíželi, k němuž jsme se utíkali o pomoc, aby nás vysvobodil od asyrského krále. Jak bychom mohli vyváznout my?«"</verse>
      </chapter>
      <chapter osisID='Isa.21'>
        <verse osisID='Isa.21.1'>Výnos o přímořské stepi: Jako vichřice prohánějící se Negebem přijde ze stepi, z obávané země.</verse>
        <verse osisID='Isa.21.2'>Dostalo se mi tvrdého vidění: "Věrolomník jedná věrolomně a zhoubce hubí. Přitáhni, Élame, oblehni, Méde! Všem vzdechů učiním přítrž."</verse>
        <verse osisID='Isa.21.3'>Proto jsou má bedra plná smrtelných úzkostí, křeče se mne zmocnily jako rodičky. Jsem zkrušen tím, co slyším, hrozím se toho, co vidím.</verse>
        <verse osisID='Isa.21.4'>Mé srdce vrávorá, náhlá hrůza mě jímá, kýžený soumrak se mi změnil v otřesnou chvíli.</verse>
        <verse osisID='Isa.21.5'>Chystá se stolování, prostírá se ubrus, jí se a pije. Vzhůru, velitelé, namažte své štíty!</verse>
        <verse osisID='Isa.21.6'>Neboť Panovník mi praví toto: "Jdi, postav hlídku; ať oznámí, co uvidí.</verse>
        <verse osisID='Isa.21.7'>Uvidí-li vozbu, koňská spřežení, jízdu na oslech, jízdu na velbloudech, ať sleduje pozorně, velmi pozorně."</verse>
        <verse osisID='Isa.21.8'>I zvolal jako lev: "Na hlídce, Panovníku, stojím stále, po celé dny, a na své strážní stanoviště se stavím po všechny noci."</verse>
        <verse osisID='Isa.21.9'>Hle, tu přijíždí vůz, muž, koňské spřežení! On hlásí: "Padl, padl Babylón a všechny tesané modly jeho božstev jsou roztříštěny o zem!"</verse>
        <verse osisID='Isa.21.10'>Můj podupaný lide, synu mého humna! Co jsem slyšel od Hospodina zástupů Boha Izraele, to vám oznamuji.</verse>
        <verse osisID='Isa.21.11'>Výnos o Dúmě: Volají na mě ze Seíru: "Strážce, kolik zbývá z noci? Strážce, kolik zbývá z noci?"</verse>
        <verse osisID='Isa.21.12'>Strážce praví: "Přichází jitro, ale ještě je noc. Chcete-li pátrat, pátrejte! Navraťte se, přijďte!"</verse>
        <verse osisID='Isa.21.13'>Výnos proti Arábii: Budete nocovat v arabské divočině, karavany Dedánců.</verse>
        <verse osisID='Isa.21.14'>Vstříc žíznivému! Neste vodu! Obyvatelé země Témy, vyjděte s chlebem naproti štvanci!</verse>
        <verse osisID='Isa.21.15'>Vždyť prchli před meči, před mečem taseným, před lukem napjatým, před tíhou boje.</verse>
        <verse osisID='Isa.21.16'>Panovník mi praví toto: "Do roka, jako jsou léta nádeníka, zanikne veškerá sláva Kédaru.</verse>
        <verse osisID='Isa.21.17'>A Kédarcům zůstane pranepatrný počet bohatýrských lučištníků." Tak promluvil Hospodin, Bůh Izraele.</verse>
      </chapter>
      <chapter osisID='Isa.22'>
        <verse osisID='Isa.22.1'>Výnos o Údolí vidění: Co je s tebou, že jsi celé vystoupilo na střechy,</verse>
        <verse osisID='Isa.22.2'>město plné hluku, halasu, město rozjařené? Skolení tvoji nebyli skoleni mečem, nezemřeli v boji.</verse>
        <verse osisID='Isa.22.3'>Do jednoho prchli všichni tvoji náčelníci; byli jati bez výstřelu z luku. Všichni tvoji zastižení byli do jednoho jati v dáli na útěku.</verse>
        <verse osisID='Isa.22.4'>Proto jsem řekl: "Odvraťte ode mne oči, ať hořekuji a pláči; nesnažte se mě těšit nad zhoubou dcery mého lidu!"</verse>
        <verse osisID='Isa.22.5'>Neboť den poděšení a pošlapání a rozruchu, den Panovníka, Hospodina zástupů, nastal v Údolí vidění, den zhroucení zdí a křiku o pomoc k hoře.</verse>
        <verse osisID='Isa.22.6'>Élam zvedl toulec, má vozy s posádkou a koně, a Kír obnažil štít.</verse>
        <verse osisID='Isa.22.7'>Nejlepší z tvých dolin jsou plny vozů; jezdci zaujali postavení před branami.</verse>
        <verse osisID='Isa.22.8'>Odkryto bylo Judovo zaštítění. Onoho dne jsi vzhlížel k výzbroji Domu lesa.</verse>
        <verse osisID='Isa.22.9'>Viděli jste, jak mnoho bylo průlomů do města Davidova a shromažďovali jste vodu z Dolního rybníka.</verse>
        <verse osisID='Isa.22.10'>Pořídili jste soupis domů v Jeruzalémě a strhávali jste domy pro zpevnění hradeb.</verse>
        <verse osisID='Isa.22.11'>Mezi obojími hradbami jste zřídili nádrž pro vodu Starého rybníka. Nevzhlíželi jste však k tomu, který vše způsobil, a neohlíželi jste se na toho, který to odedávna připravoval.</verse>
        <verse osisID='Isa.22.12'>Onoho dne Panovník, Hospodin zástupů, vyzval k pláči a k nářku a k vyholení lysiny a k přepásání žíněnou suknicí,</verse>
        <verse osisID='Isa.22.13'>a hle, veselí a radost, porážení dobytka a zabíjení ovcí, jedení masa a pití vína. "Jezme a pijme, stejně zítra zemřeme!"</verse>
        <verse osisID='Isa.22.14'>Mému sluchu však Hospodin zástupů zjevil: "Tato vaše nepravost jistotně nedojde smíření, zemřete", praví Panovník, Hospodin zástupů.</verse>
        <verse osisID='Isa.22.15'>Toto praví Panovník, Hospodin zástupů: Jdi, vydej se k tomu hodnostáři, promluv k Šebnovi, správci domu:</verse>
        <verse osisID='Isa.22.16'>"Co tu pohledáváš, koho tu máš, žes tu vytesal pro sebe hrob? Dal sis hrob vytesat vysoko, dal sis vyhloubit příbytek ve skále!</verse>
        <verse osisID='Isa.22.17'>Hle, Hospodin tě odvrhe, odvrhne tě, ty hrdino, zabalí tě,</verse>
        <verse osisID='Isa.22.18'>smotá, jako klubko tě svine, jako míč tě odhodí do široširé země. Tam umřeš a tam skončí tvé slavné vozy, pohano domu svého pána.</verse>
        <verse osisID='Isa.22.19'>Srazím tě z tvého postavení; ze svého úřadu budeš svržen.</verse>
        <verse osisID='Isa.22.20'>V onen den povolám svého služebníka Eljakíma, syna Chilkijášova.</verse>
        <verse osisID='Isa.22.21'>Obléknu ho do tvé suknice, připevním mu tvoji šerpu, tvou vladařskou moc vložím do jeho rukou a stane se otcem obyvatel Jeruzaléma i Judova domu.</verse>
        <verse osisID='Isa.22.22'>Na jeho rameno vložím klíč domu Davidova; když otevře, nikdo nezavře, a když zavře, nikdo neotevře.</verse>
        <verse osisID='Isa.22.23'>Zarazím ho jako hřeb na spolehlivém místě a stane se stolcem slávy otcovského domu.</verse>
        <verse osisID='Isa.22.24'>Ale zavěsí se na něj všechna váha otcovského domu, výhonky a odnože, všechny malé nádoby, jak misky, tak i všechny džbány."</verse>
        <verse osisID='Isa.22.25'>"V onen den, je výrok Hospodina zástupů, povolí hřeb zaražený na spolehlivém místě, zlomí se, spadne a náklad, který je na něm, se zničí." Tak promluvil Hospodin.</verse>
      </chapter>
      <chapter osisID='Isa.23'>
        <verse osisID='Isa.23.1'>Výnos o Týru: Kvilte, zámořské lodě! Týr je vypleněn, je bez domu, je bez přístavu; z Kitejské země to bylo rozhlášeno.</verse>
        <verse osisID='Isa.23.2'>Zmlkněte, obyvatelé pobřeží! Bylo v tobě plno sidónských obchodníků, mořeplavců.</verse>
        <verse osisID='Isa.23.3'>Přes velké vody dopravovali výnos zemí, setbu od Delty a sklizeň od Nilu; byls tržištěm pronárodů.</verse>
        <verse osisID='Isa.23.4'>Styď se, Sidóne! Vždyť prohlásilo moře, mořská pevnost řekla: "Nepracuji k porodu a nerodím ani nevychovávám jinochy, o panny nepečuji."</verse>
        <verse osisID='Isa.23.5'>Jakmile ta zpráva dojde Egypťanům, budou se nad zprávou o Týru svíjet v křeči.</verse>
        <verse osisID='Isa.23.6'>Přeplavte se do Taršíše, obyvatelé pobřeží, kvilte!</verse>
        <verse osisID='Isa.23.7'>To že je váš rozjařený Týr? Jeho původ je v dávnověku; nohy ho nosí do daleka, tam se usazuje.</verse>
        <verse osisID='Isa.23.8'>Kdo takto rozhodl o Týru, který udílel koruny panovnické? Jeho obchodníci byli knížaty a jeho kramáři nejváženějšími v zemi.</verse>
        <verse osisID='Isa.23.9'>Hospodin zástupů tak rozhodl, aby zlomil pýchu vší nádhery, aby zlehčil všechny nejváženější v zemi.</verse>
        <verse osisID='Isa.23.10'>Rozlej se jako Nil po své zemi, taršíšská dcero; už tu není hráz.</verse>
        <verse osisID='Isa.23.11'>Hospodin vztáhl ruku na moře, otřásl královstvími, vydal příkaz proti Kenaanu o zničení jeho záštit.</verse>
        <verse osisID='Isa.23.12'>Vyhlásil: "Už nikdy nebudeš jásat, násilím potupená panno, dcero sidónská! Ke Kitejcům! Vstaň, přeplav se! Ani tam nenajdeš odpočinutí."</verse>
        <verse osisID='Isa.23.13'>Pohleď na zemi Kaldejců; ten lid tu už není. Asýrie ji určila divé sběři. Postavili obléhací věže, paláce strhli, město obrátili v rozvaliny.</verse>
        <verse osisID='Isa.23.14'>Kvilte, zámořské lodě, vaše záštita je vypleněna!</verse>
        <verse osisID='Isa.23.15'>V onen den bude Týr zapomenut na sedmdesát let, jako by to byly dny jediného krále; do uplynutí sedmdesáti let se Týru povede jako v té písničce o nevěstce:</verse>
        <verse osisID='Isa.23.16'>"Vezmi citaru, obcházej město, nevěstko zapomenutá, hezky hrej, zpívej píseň za písní, ať se připomeneš."</verse>
        <verse osisID='Isa.23.17'>Po uplynutí sedmdesáti let navštíví Hospodin Týr a ten se vrátí ke své nevěstčí mzdě; bude smilnit se všemi královstvími světa, co jich je na zemi.</verse>
        <verse osisID='Isa.23.18'>Ale jeho obchodní zisk a jeho nevěstčí mzda se stanou svatým majetkem Hospodinovým. Nebudou uloženy ani uschovány; jeho obchodní zisk bude patřit těm, kteří přebývají před tváří Hospodinovou, aby se dosyta najedli a dobře oblékli.</verse>
      </chapter>
      <chapter osisID='Isa.24'>
        <verse osisID='Isa.24.1'>Hle, Hospodin vyplení zemi a zpustoší ji, rozvrátí její tvářnost a rozpráší její obyvatele.</verse>
        <verse osisID='Isa.24.2'>Bude na tom stejně lid i kněz, otrok i jeho pán, služka i její paní, kupující i prodavač, věřitel i dlužník, lichvář i zadlužený.</verse>
        <verse osisID='Isa.24.3'>Země bude zcela vypleněna a vyloupena; toto slovo promluvil Hospodin.</verse>
        <verse osisID='Isa.24.4'>Truchlit, vadnout bude země, chřadnout, vadnout bude svět, nejvznešenější z lidu země budou chřadnout.</verse>
        <verse osisID='Isa.24.5'>Zhanobena je země svými obyvateli, neboť přestoupili zákony, změnili nařízení, porušili věčnou smlouvu.</verse>
        <verse osisID='Isa.24.6'>Proto pozře zemi prokletí, kdo v ní přebývají, budou pykat; proto obyvatelé země zajdou v žáru a zůstane lidí maličko.</verse>
        <verse osisID='Isa.24.7'>Bude truchlit mošt, zvadne vinná réva, všichni, jejichž srdce se raduje, budou vzdychat.</verse>
        <verse osisID='Isa.24.8'>Ustane veselí bubnů, pomine hluk rozjařených, ustane veselí citary.</verse>
        <verse osisID='Isa.24.9'>Nebudou pít za zpěvu víno, opojný nápoj pijákům zhořkne.</verse>
        <verse osisID='Isa.24.10'>Zbořeno bude pusté město, vchod do každého domu bude zatarasen.</verse>
        <verse osisID='Isa.24.11'>V ulicích bude žalostný křik pro víno, nastane večer veškeré radosti, veselí se vystěhuje ze země.</verse>
        <verse osisID='Isa.24.12'>Ve městě zůstane hrozná spoušť, zničena, rozbita bude brána.</verse>
        <verse osisID='Isa.24.13'>I bude uprostřed země, mezi národy, tak jako když se srážejí olivy, jako paběrky, když končí vinobraní.</verse>
        <verse osisID='Isa.24.14'>Všude pozvednou svůj hlas a budou plesat, nad důstojností Hospodinovou budou jásat i při moři.</verse>
        <verse osisID='Isa.24.15'>Proto vzdejte Hospodinu čest i na východě, jménu Hospodina, Boha Izraele, na ostrovech mořských.</verse>
        <verse osisID='Isa.24.16'>Od kraje země jsme slyšeli prozpěvovat: "Sláva spravedlivému!" Já jsem však řekl: "Je mi zle! Je mi zle! Běda mi!" Věrolomní jednají věrolomně, věrolomní se dopouštějí věrolomnosti.</verse>
        <verse osisID='Isa.24.17'>Postrach, propast, past na tebe, obyvateli země!</verse>
        <verse osisID='Isa.24.18'>Kdo uteče před hlučícím postrachem, padne do propasti, a kdo vyleze z propasti, do pasti se lapí, otevřou se nebeské propusti shora a budou se třást základy země.</verse>
        <verse osisID='Isa.24.19'>Země se rozlomí, země se rozkymácí, země se rozpadne.</verse>
        <verse osisID='Isa.24.20'>Země se rozvrávorá, bude jak opilec, bude se zmítat jako budka. Dolehne na ni její nevěrnost, i padne a už nepovstane.</verse>
        <verse osisID='Isa.24.21'>V onen den Hospodin ztrestá nebeský zástup na výšině i pozemské krále na zemi.</verse>
        <verse osisID='Isa.24.22'>Budou sebráni, jako je sebrán vězeň do jámy, a budou zavřeni pod zámek; po mnohých pak dnech budou potrestáni.</verse>
        <verse osisID='Isa.24.23'>Zardí se bledá luna, zastydí se žárné slunko, až se Hospodin zástupů ujme kralování na hoře Sijónu a v Jeruzalémě před svými staršími v slávě.</verse>
      </chapter>
      <chapter osisID='Isa.25'>
        <verse osisID='Isa.25.1'>Hospodine, ty jsi můj Bůh! Tebe budu vyvyšovat, vzdávat chválu tvému jménu, neboť činíš podivuhodné věci, tvé odvěké úradky jsou věrná pravda.</verse>
        <verse osisID='Isa.25.2'>Obrátil jsi město v hromadu sutin, opevněné město v rozvaliny. Palác cizáků z města zmizel, nebude vystavěn navěky.</verse>
        <verse osisID='Isa.25.3'>Proto tě bude ctít lid mocný, bude se tě bát město ukrutných pronárodů.</verse>
        <verse osisID='Isa.25.4'>Byl jsi záštitou slabého, v soužení záštitou ubožáka, útočištěm před přívalem i stínem v horku. Dech ukrutníků je jak příval na zeď,</verse>
        <verse osisID='Isa.25.5'>jako horko ve vyprahlém kraji. Hřmotící cizáky pokoříš jak horko stínem oblaku, prozpěvující ukrutníci budou poníženi.</verse>
        <verse osisID='Isa.25.6'>Hospodin zástupů připraví na této hoře všem národům hostinu tučnou, hostinu s vyzrálým vínem, jídla tučná s morkem, víno vyzrálé a přečištěné.</verse>
        <verse osisID='Isa.25.7'>Na této hoře odstraní závoj, který zahaluje všechny národy, přikrývku, která přikrývá všechny pronárody.</verse>
        <verse osisID='Isa.25.8'>Panovník Hospodin provždy odstraní smrt a setře slzu z každé tváře, sejme potupu svého lidu z celé země; tak promluvil Hospodin.</verse>
        <verse osisID='Isa.25.9'>V onen den se bude říkat: "Hle, to je náš Bůh. V něho jsme skládali naději a on nás spasil. Je to Hospodin, v něhož jsme skládali naději, budeme jásat a radovat se, že nás spasil."</verse>
        <verse osisID='Isa.25.10'>Ruka Hospodinova spočine na této hoře, ale Moáb bude zašlapán, jako bývá šlapána sláma do hnoje,</verse>
        <verse osisID='Isa.25.11'>rozpřáhne tam potom ruce jako je rozpřahuje plavec při plavání; Bůh poníží jeho pýchu i obratnost jeho rukou.</verse>
        <verse osisID='Isa.25.12'>Tvé opevnění, tvé nedobytné hradby svalí, sníží a srazí k zemi, až do prachu.</verse>
      </chapter>
      <chapter osisID='Isa.26'>
        <verse osisID='Isa.26.1'>V onen den se bude zpívat v judské zemi tato píseň: "Mocné je naše město! Jako hradby a val mu Bůh dal spásu."</verse>
        <verse osisID='Isa.26.2'>Otevřete brány, ať vejde spravedlivý národ, který zachovává věrnost.</verse>
        <verse osisID='Isa.26.3'>Stvoření opírající se o tebe chráníš pokojem, pokojem, neboť v tebe doufá.</verse>
        <verse osisID='Isa.26.4'>Doufejte v Hospodina věčně, neboť Hospodin, jen Hospodin je skála věků.</verse>
        <verse osisID='Isa.26.5'>On sehnul obyvatele výšiny, město nedostupné, on je snižuje, až k zemi je snižuje, až do prachu je sráží.</verse>
        <verse osisID='Isa.26.6'>Pošlape je noha, nohy utištěného a kroky slabých.</verse>
        <verse osisID='Isa.26.7'>Stezka spravedlivého je přímá; spravedlivému sám urovnáváš dráhu Bože přímý.</verse>
        <verse osisID='Isa.26.8'>Také na stezce tvých soudů, Hospodine, skládáme naději v tebe, naše duše touží po tvém jménu, chce si připomínat tebe.</verse>
        <verse osisID='Isa.26.9'>Má duše v noci po tobě touží, můj duch ve mně za úsvitu tebe hledá. Když vykonáváš své soudy na zemi, obyvatelé světa se učí spravedlnosti.</verse>
        <verse osisID='Isa.26.10'>Dává-li se milost svévolníku, spravedlnosti se nenaučí; v zemi správných řádů bude jednat podle, na Hospodinovu důstojnost nebude hledět.</verse>
        <verse osisID='Isa.26.11'>Hospodine, ruka tvá je pozvednuta, a oni to přehlížejí. Ale zahanbeni spatří, jak ty horlíš pro svůj lid; tvé protivníky pozře oheň.</verse>
        <verse osisID='Isa.26.12'>Hospodine, jenom ty nám můžeš zjednat pokoj, tak jako jsi nám odplatil za všechny naše skutky.</verse>
        <verse osisID='Isa.26.13'>Hospodine, Bože náš, byli jsme pod mocí jiných, nikoli tvou, budeme však připomínat jedině tvé jméno!</verse>
        <verse osisID='Isa.26.14'>Mrtví neobživnou, stíny nepovstanou, neboť jsi je ztrestal, zahladils je, každou památku na ně jsi zničil.</verse>
        <verse osisID='Isa.26.15'>Rozmnožil jsi národ, Hospodine, rozmnožil jsi národ, oslavil ses, daleko jsi rozšířil všechny hranice země.</verse>
        <verse osisID='Isa.26.16'>Hospodine, po tobě se v soužení svém ohlíželi, vylévali tiché prosby, kdyžs je káral.</verse>
        <verse osisID='Isa.26.17'>Jako před porodem těhotná se svíjí a v bolestech křičí, takoví jsme byli před tvou tváří Hospodine.</verse>
        <verse osisID='Isa.26.18'>Svíjeli jsme se jako těhotní, a porodili jsme jen vítr. Zemi jsme vítězství nezískali, nepadli obyvatelé světa.</verse>
        <verse osisID='Isa.26.19'>Tvoji mrtví obživnou, má mrtvá těla vstanou! Probuďte se, plesejte, kdo přebýváte v prachu! Vždyť tvá rosa je rosou světel, porazíš i zemi stínů.</verse>
        <verse osisID='Isa.26.20'>Nuže, lide můj, již vejdi do svých komnat a zavři za sebou dveře. Skryj se na chviličku, dokud hrozný hněv se nepřežene.</verse>
        <verse osisID='Isa.26.21'>Hle, Hospodin vychází ze svého místa, aby ztrestal nepravost obyvatel země. I odhalí země krev prolitou na ní a nebude již přikrývat povražděné.</verse>
      </chapter>
      <chapter osisID='Isa.27'>
        <verse osisID='Isa.27.1'>V onen den Hospodin ztrestá svým tvrdým, velkým a pevným mečem livjátana, hada útočného, livjátana, hada svinutého; zabije draka v moři.</verse>
        <verse osisID='Isa.27.2'>V onen den zpívejte o vinici, jež dává ohnivé víno.</verse>
        <verse osisID='Isa.27.3'>"Já Hospodin ji střežím, každou chvíli ji zavlažuji. Aby ji nic nepostihlo, nocí dnem ji budu střežit.</verse>
        <verse osisID='Isa.27.4'>Rozhořčen už na ni nejsem. Kdyby mi dávala bodláčí a křoví, zvedl bych proti ní boj a rázem bych ji spálil.</verse>
        <verse osisID='Isa.27.5'>Ať se chopí mé záštity a uzavře se mnou pokoj, ať se mnou uzavře pokoj.</verse>
        <verse osisID='Isa.27.6'>Přijdou dny, kdy Jákob zapustí kořeny, kdy bude pučet a rozkvete Izrael a naplní tvář světa svými plody."</verse>
        <verse osisID='Isa.27.7'>Bil ho snad Bůh, jako bil ty, kdo bili jeho? Byl snad zavražděn jako jiní, kdo jím byli zavražděni?</verse>
        <verse osisID='Isa.27.8'>Vyhnal jsi ji, vyhostils ji, tak jsi s ní vedl spor. Odklidil ji svým ostrým větrem, když zavál od východu.</verse>
        <verse osisID='Isa.27.9'>Právě tím bude usmířena Jákobova nepravost. Až z něho sejme hřích, vydá toto ovoce: se všemi kameny oltáře naloží jako s kusy vápence, které se roztloukají. Nezůstanou stát posvátné kůly ani kadidlové oltáříky.</verse>
        <verse osisID='Isa.27.10'>Opevněné město zpustne, bude jak bydliště zavržené a poušt opuštěná; bude se tam pást býček, odpočívat tam a spásat jeho ratolesti.</verse>
        <verse osisID='Isa.27.11'>Až jeho snítky uschnou a polámou se, přijdou ženy a spálí je. Ten lid nic nechápe; proto ten, který jej učinil, se nad ním neslituje, jeho Tvůrce se nad ním nesmiluje.</verse>
        <verse osisID='Isa.27.12'>I stane se v onen den, že Hospodin vymlátí klasy od Řeky až k potoku Egyptskému; to vy, synové Izraelovi, budete sbíráni jeden po druhém.</verse>
        <verse osisID='Isa.27.13'>V onen den zaduje na velikou polnici a přijdou ti, kdo bloudí bez domova v zemi asyrské, i ti, kdo byli vyhnáni do egyptské země, a budou se klanět Hospodinu na svaté hoře v Jeruzalémě.</verse>
      </chapter>
      <chapter osisID='Isa.28'>
        <verse osisID='Isa.28.1'>Běda pyšné koruně efrajimských opilců, nádherné ozdobě, květu vadnoucímu, městu ležícímu na vrchu nad žírným údolím; jsou zmoženi vínem.</verse>
        <verse osisID='Isa.28.2'>Hle, Panovníkův silný a udatný přijde jako příval krupobití, jako zhoubná bouře; jako příval vod, jak dravé proudy je srazí pěstí k zemi.</verse>
        <verse osisID='Isa.28.3'>Nohama bude pošlapána pyšná koruna efrajimských opilců,</verse>
        <verse osisID='Isa.28.4'>nádherná ozdoba, vadnoucí květ, město ležící na vrchu nad žírným údolím. Bude jako raný fík, než nastane léto: jen ho někdo uvidí, už jej má v hrsti a zhltne jej.</verse>
        <verse osisID='Isa.28.5'>V onen den se Hospodin zástupů stane ozdobnou korunou a nádherným věncem pozůstatku svého lidu</verse>
        <verse osisID='Isa.28.6'>a duchem práva tomu, kdo zasedá na soudu, i zmužilostí těm, kdo vracejí boj k bráně.</verse>
        <verse osisID='Isa.28.7'>Také tito blouzní z vína, po opojném nápoji se potácejí: kněz i prorok blouzní z opojného nápoje, jsou pomateni vínem, po opojném nápoji se potácejí, blouzní při viděních, při rozhodování kolísají.</verse>
        <verse osisID='Isa.28.8'>Všechny stoly jsou plné zvratků, samý výkal, místa není.</verse>
        <verse osisID='Isa.28.9'>Koho vyučit poznání? Komu vyložit zvěst? Odkojeným dětem, od prsů odstaveným?</verse>
        <verse osisID='Isa.28.10'>Stále jenom: žvást na žvást, žvást na žvást, tlach na tlach, tlach na tlach, trošku sem, trošku tam.</verse>
        <verse osisID='Isa.28.11'>Proto nesrozumitelnou řečí a cizím jazykem promluví k tomuto lidu ten,</verse>
        <verse osisID='Isa.28.12'>který mu říkal: "Zde je místo odpočinutí, nechte odpočinout znaveného, zde je místo míru!" Nechtěli však slyšet.</verse>
        <verse osisID='Isa.28.13'>Slovo Hospodinovo jim bude: "Žvást na žvást, žvást na žvást, tlach na tlach, tlach na tlach, trošku sem, trošku tam." Jen ať jdou, však klesnou zpět a ztroskotají, padnou do léčky a uvíznou v ní.</verse>
        <verse osisID='Isa.28.14'>Proto slyšte slovo Hospodinovo, chvastouni, vládnoucí nad tímto lidem v Jeruzaléme!</verse>
        <verse osisID='Isa.28.15'>Říkáte: "Uzavřeli jsme smlouvu se smrtí a sjednali jsme úmluvu s podsvětím. Valí se bičující příval? Však se přežene, nás nezasáhne, vždyť jsme si svým útočištěm učinili lež a skryli jsme se v klamu."</verse>
        <verse osisID='Isa.28.16'>Proto praví toto Panovník Hospodin: "Já to jsem, kdo za základ položil na Sijónu kámen, kámen osvědčený, úhelný a drahý, základ nejpevnější; kdo věří, nemusí spěchat.</verse>
        <verse osisID='Isa.28.17'>Za měřicí šňůru beru právo, za olovnici spravedlnost. Lživé útočiště smete krupobití a skrýši zaplaví vody.</verse>
        <verse osisID='Isa.28.18'>Vaše smlouva se smrtí bude zřušena a vaše úmluva s podsvětím neobstojí. Valí se bičující příval! Až se přežene, budete po něm jak zdupaná země.</verse>
        <verse osisID='Isa.28.19'>Kdykoli se přižene, sebere vás. Jitro co jitro se přežene, dnem i nocí. Hrůza ochromí ty, kdo pochopí tu zvěst."</verse>
        <verse osisID='Isa.28.20'>Lůžko bude krátké, nebude možno narovnat se, a přikrývka úzká, že se do ní nezavineš.</verse>
        <verse osisID='Isa.28.21'>Jako na hoře Perasímu povstane Hospodin, chvět se bude země jak v dolině Gibeónské. Vykoná své dílo, dílo jemu nevlastní, udělá svou práci, práci jemu cizí.</verse>
        <verse osisID='Isa.28.22'>Nechovejte se už jako chvastouni, ať vám nemusí být přitažena pouta. Slyšel jsem od Panovníka, Hospodina zástupů, že je konec s celou zemí, že je rozhodnuto.</verse>
        <verse osisID='Isa.28.23'>Naslouchejte a slyšte můj hlas, pozorně sledujte a slyšte mou řeč.</verse>
        <verse osisID='Isa.28.24'>Cožpak oráč oře, kypří a vláčí svou roli bez ustání, aby mohl sít?</verse>
        <verse osisID='Isa.28.25'>Když urovná její povrch, rozsívá hned kopr, rozhazuje kmín, seje na určená místa pšenici, proso i ječmen a na okraj špaldu.</verse>
        <verse osisID='Isa.28.26'>K takovému řádu ho vycvičil a vyučil jeho Bůh.</verse>
        <verse osisID='Isa.28.27'>Kopr se nemlátí smykem a po kmínu se nejezdí koly vozů, nýbrž kopr se vyklepává prutem a kmín holí.</verse>
        <verse osisID='Isa.28.28'>Zrno na chléb se drtí, ale ne zcela; mlátí se, vjíždí se na ně koly vozů a spřežením, ale nerozdrtí se.</verse>
        <verse osisID='Isa.28.29'>Také toto pochází od Hospodina zástupů. Podivuhodný je ve svém úradku, veliký ve své pohotové pomoci.</verse>
      </chapter>
      <chapter osisID='Isa.29'>
        <verse osisID='Isa.29.1'>Běda tobě, Aríeli, Aríeli, město, v němž se utábořil David! Jen pokračujte rok za rokem, ať probíhá koloběh svátků,</verse>
        <verse osisID='Isa.29.2'>ale dokročím na Aríela a nastane zármutek a smutek. Pak mi vskutku bude aríelem, oltářním ohništěm!</verse>
        <verse osisID='Isa.29.3'>Ze všech stran se proti tobě utábořím, sevřu tě obležením, navrším proti tobě náspy.</verse>
        <verse osisID='Isa.29.4'>Budeš sníženo, ze země budeš mluvit, tvá řeč přidušeně zazní z prachu. Tvůj hlas bude znít ze země jako hlas ducha zemřelých, z prachu bude řeč tvá sípat.</verse>
        <verse osisID='Isa.29.5'>Bude proti tobě dav cizáků jak zvířený prach, ukrutníků dav jak záplava plev. Stane se to náhle, znenadání.</verse>
        <verse osisID='Isa.29.6'>Od Hospodina zástupů bude město postiženo hromobitím a zemětřesením a mocným burácením, vichrem a smrští a plamenem sžírajícího ohně.</verse>
        <verse osisID='Isa.29.7'>A bude to jako sen, jak noční vidění: shluk všech pronárodů, které vytáhly do boje proti Aríeli; všechny vytáhly do boje proti němu a jeho pevnostem, aby na něj dokročily.</verse>
        <verse osisID='Isa.29.8'>Bude to však, jako když lačný má sen: zdá se mu, že jí, a když procitne, má prázdnou duši. Nebo jako když má sen žíznivý: zdá se mu, že pije, a když procitne, je ochablý a jeho duše prahne. Tak dopadne shluk všech pronárodů, které vytáhly do boje proti hoře Sijónu.</verse>
        <verse osisID='Isa.29.9'>Žasněte a ustrňte! Oslepněte, buďte slepí! Jsou opilí, ale ne vínem, potácejí se, ne však po opojném nápoji.</verse>
        <verse osisID='Isa.29.10'>To Hospodin vylil na vás ducha mrákoty, zavřel vaše oči, totiž proroky, a zahalil vaše hlavy, totiž vidoucí.</verse>
        <verse osisID='Isa.29.11'>Vidění toho všeho vám bude jako slova zapečetěné knihy. Dají ji tomu, kdo umí číst, se slovy: "Přečti to." On však odpoví: "Nemohu, je zapečetěná."</verse>
        <verse osisID='Isa.29.12'>I bude kniha předána tomu, kdo neumí číst, se slovy: "Přečti to." A on odpoví: "Neumím číst."</verse>
        <verse osisID='Isa.29.13'>Panovník praví: "Protože se tento lid přibližuje ke mně ústy a ctí mě svými rty, ale svým srdcem se ode mne vzdaluje a jejich bázeň přede mnou se stala jen naučeným lidským příkazem,</verse>
        <verse osisID='Isa.29.14'>proto i já budu dále podivuhodně jednat s tímto lidem, divně, předivně. Zanikne moudrost jeho moudrých a rozumnost jeho rozumných bude zakryta."</verse>
        <verse osisID='Isa.29.15'>Běda těm, kdo své záměry skrývají hluboko před Hospodinem, v temnotách konají své činy a říkají: "Kdopak nás vidí a kdo o nás ví?"</verse>
        <verse osisID='Isa.29.16'>Je to vaše převrácenost, jestliže je hrnčíř oceňován stejně jako hlína. Což říká dílo tom, kdo je udělal: "On mě neudělal"? Což výtvor řekne o svém tvůrci: "On ničemu nerozumí"?</verse>
        <verse osisID='Isa.29.17'>Potrvá to jenom velmi krátce a Libanón se změní v sad a sad bude mít cenu lesa.</verse>
        <verse osisID='Isa.29.18'>I uslyší v onen den hluší slova knihy a oči slepých prohlédnou z temnoty a ze tmy.</verse>
        <verse osisID='Isa.29.19'>Pokorní se znovu budou radovat z Hospodina a nejubožejší z lidí budou jásat vstříc Svatému Izraele.</verse>
        <verse osisID='Isa.29.20'>Pryč zmizí ukrutník, po posměvači bude veta, vyhlazeni budou všichni, kdo jsou pohotovi k ničemnosti,</verse>
        <verse osisID='Isa.29.21'>kteří svým slovem svádějí člověka k hříchu, tomu, kdo je v bráně kárá, kladou léčky a spravedlivého strhují do nicoty.</verse>
        <verse osisID='Isa.29.22'>Proto praví toto Hospodin, který vykoupil Abrahama, o domu Jákobově: "Jákob už nepozná hanbu, ani mu nezblednou líce,</verse>
        <verse osisID='Isa.29.23'>uzří svoje děti, dílo mých rukou, ve svém středu. Budou dosvědčovat svatost mého jména, budou dosvědčovat svatost Svatého Jákobova, budou se třást před Bohem Izraele.</verse>
        <verse osisID='Isa.29.24'>Zbloudilí duchem poznají rozumnost, mému naučení se budou učit reptalové."</verse>
      </chapter>
      <chapter osisID='Isa.30'>
        <verse osisID='Isa.30.1'>"Běda, synové umínění, je výrok Hospodinův, uskutečňujete záměry, ale ne moje, uzavíráte závazky, ale ne v mém duchu, vršíte hřích na hřích.</verse>
        <verse osisID='Isa.30.2'>Odcházíte a sestupujete do Egypta, ale mých úst jste se nedoptali, záštitu hledáte u faraóna, utíkáte se do stínu Egypta.</verse>
        <verse osisID='Isa.30.3'>Ale faraónova záštita vám bude k hanbě a utíkání do stínu Egypta k potupě.</verse>
        <verse osisID='Isa.30.4'>Vaši velmoži jsou v Sóanu a poslové dosáhli Chánesu;</verse>
        <verse osisID='Isa.30.5'>všichni se zklamou v lidu, který jim neprospěje, nebude jim ku pomoci ani ku prospěchu, ale k ostudě a hanbě."</verse>
        <verse osisID='Isa.30.6'>Výnos o zvířatech v Negebu: Do země soužení a tísně, kde jsou lvice a lvi mezi nimi, zmije a ohnivý létající had, přivážejí Judejci na hřbetě oslů svůj majetek a na hrbech velbloudů své poklady lidu, který jim neprospěje.</verse>
        <verse osisID='Isa.30.7'>Egyptská pomoc je prázdný přelud. Proto jsem je nazval: "Obluda vyřízená."</verse>
        <verse osisID='Isa.30.8'>Nyní jsi, napiš to před nimi na desku, zaznamenej do knihy a zůstane to svědectvím do posledního dne, navždy, navěky.</verse>
        <verse osisID='Isa.30.9'>Neboť je to lid vzpurný, synové prolhaní, synové, kteří nechtějí poslouchat Hospodinův zákon.</verse>
        <verse osisID='Isa.30.10'>Říkají vidoucím: "Nedívejte se", a těm, kdo mají dar vidění: "Neukazujte nám, co je správné! Jen nám pochlebujte, jen nás balamuťte!</verse>
        <verse osisID='Isa.30.11'>Opusťte cestu, odbočte ze stezky, přestaňte se Svatým Izraele!"</verse>
        <verse osisID='Isa.30.12'>Proto praví Svatý Izraele toto: "Poněvadž pohrdáte tímto slovem a spoléháte na útisk a převrácenost a o ně se opíráte,</verse>
        <verse osisID='Isa.30.13'>proto vám tato nepravost bude jako rozestupující se trhlina v bortící se nedostupné hradbě, jež se zhroutí náhle, znenadání.</verse>
        <verse osisID='Isa.30.14'>Bude to, jako když někdo roztříští hliněný džbán napadrť, nelítostně, že se nenajde po rozbití ani střípek, aby se v něm dal přenést oheň z ohniště či nabrat voda z louže."</verse>
        <verse osisID='Isa.30.15'>Neboť toto praví Panovník Hospodin, Svatý Izraele: "V obrácení a ztišení bude vaše spása, v klidu a důvěře vaše vítězství. Vy však nechcete,</verse>
        <verse osisID='Isa.30.16'>říkáte: »Nikoli! Utečeme na koních.« A vskutku budete utíkat. »Ujedeme na lehkonohých.« A vskutku vaši pronásledovatelé budou lehkonozí.</verse>
        <verse osisID='Isa.30.17'>Jeden tisíc vás uteče před pohrůžkou jediného, před pohrůžkou pěti utečete všichni, až zůstanete jako opuštěná žerď na vrcholu hory, jako korouhev na pahorku."</verse>
        <verse osisID='Isa.30.18'>Hospodin vyčkává, chce se nad vámi smilovat, vyvýší se, slituje se nad vámi. Vždyť Hospodin je Bohem práva, blaze těm, kdo ho očekávají.</verse>
        <verse osisID='Isa.30.19'>Neboť lid bude sídlit na Sijónu, v Jeruzalémě. Nebudeš už nikdy plakat. Milostivě se nad tebou smiluje, až budeš úpěnlivě volat; uslyší a odpoví ti.</verse>
        <verse osisID='Isa.30.20'>Ač vám dával Panovník chléb soužení a vodu útlaku, on, tvůj učitel, už se nebude držet stranou. Na vlastní oči uzříš svého učitele</verse>
        <verse osisID='Isa.30.21'>a na vlastní uši uslyšíš za sebou slovo: "To je ta cesta, jděte po ní", ať budete chtít doprava nebo doleva.</verse>
        <verse osisID='Isa.30.22'>Pak prohlásíš své stříbrem potažené vytesané modly i pozlacené lité modly za nečisté a jako nečisté je rozmetáš. Řekneš jim: "Táhni!"</verse>
        <verse osisID='Isa.30.23'>A Hospodin dá déšť tvé setbě, jíž oseješ roli; chléb z úrody role bude vydatný a výživný. V onen den se bude pást tvůj dobytek na širých lukách.</verse>
        <verse osisID='Isa.30.24'>Býci a osli, obdělávající roli, budou žrát šťavnatou a slanou píci, nakypřenou lopatou a vidlemi.</verse>
        <verse osisID='Isa.30.25'>Na každé vysoké hoře a na každém vyvýšeném pahorku budou potůčky tekoucích vod, v den velkého vraždění, kdy padnou věže.</verse>
        <verse osisID='Isa.30.26'>A bude světlo bledé luny jako světlo žárného slunka a světlo slunka bude sedmkrát větší, jako světlo sedmi dnů, v den, kdy Hospodin ováže zlomeniny svého lidu a rány jemu zasazené uzdraví.</verse>
        <verse osisID='Isa.30.27'>Hle, jméno Hospodinovo přichází zdáli. Jeho planoucí hněv se mocně zvedá. Rty mu překypují hrozným hněvem, jeho jazyk je jak sžírající oheň.</verse>
        <verse osisID='Isa.30.28'>Jeho dech je jako rozvodněný potok až k hrdlu sahající. Bude prosívat pronárody řešetem jejich šalebnosti, čelisti národů sevře uzdou svodu.</verse>
        <verse osisID='Isa.30.29'>Dáte se do zpěvu jako v noci, kdy se zasvěcuje svátek, srdce se naplní radostí jako tomu, kdo jde za zvuku píšťal, aby vstoupil na Hospodinovu horu, ke Skále Izraele.</verse>
        <verse osisID='Isa.30.30'>Hospodin se ohlásí svým velebným hlasem, dá pocítit svou dopadající paži v prudkém hněvu, v plameni sžírajícího ohně, blýskáním a průtrží mračen a kamenným krupobitím.</verse>
        <verse osisID='Isa.30.31'>Ašúr, jenž jiné bil holí, zděsí se Hospodinova hlasu.</verse>
        <verse osisID='Isa.30.32'>Každé švihnutí metlou, které mu Hospodin zasadí, dopadne za zvuku bubínků a citar; vybojuje proti němu bitvy pouhým mávnutím ruky.</verse>
        <verse osisID='Isa.30.33'>Neboť odedávna je už připraven Tófet, žároviště hluboké a široké, i pro krále. Na jeho hranici je mnoho ohně a dříví, jako proud síry je zapálí dech Hospodinův.</verse>
      </chapter>
      <chapter osisID='Isa.31'>
        <verse osisID='Isa.31.1'>Běda těm, kdo sestupují pro pomoc do Egypta, na koně spoléhají, doufají ve vozy, že jich je mnoho, v jízdu, že je velmi zdatná; ale ke Svatému Izraele nevzhlížejí, nedotazují se Hospodina.</verse>
        <verse osisID='Isa.31.2'>Leč i on je moudrý. Přivodí zlé věci, neruší svá slova. Povstane proti domu zlovolníků, proti pomoci vyžádané od těch, kdo páchají ničemnosti.</verse>
        <verse osisID='Isa.31.3'>Egypt - to jsou jenom lidé, a ne Bůh, jejich koně tělo, a ne duch. Když Hospodin napřáhne svou ruku, tu klopýtne ten, kdo poskytuje pomoc, a padne ten, kdo ji přijímá: všichni spolu zhynou.</verse>
        <verse osisID='Isa.31.4'>Hospodin mi pravil toto: "Jako vrčí lev a lvíče nad úlovkem, i kdyby proti němu svolali všechny pastýře - jejich křik ho nepoděsí, před jejich halasem se nebude krčit -, tak sestoupí Hospodin zástupů k boji na horu Sijón, na její pahorek.</verse>
        <verse osisID='Isa.31.5'>Jako ptáci, kteří obletují hnízda, tak bude Hospodin zástupů štítem Jeruzalému, zaštítí a vysvobodí, ušetří a vyprostí."</verse>
        <verse osisID='Isa.31.6'>Vraťte se k tomu, od něhož jste daleko odpadli, synové Izraele.</verse>
        <verse osisID='Isa.31.7'>Neboť v onen den každý z vás zavrhne své bůžky stříbrné i svoje bůžky zlaté, jež jste si vlastníma rukama hříšně vyrobili.</verse>
        <verse osisID='Isa.31.8'>"Ašúr padne, ne však mečem muže, pozře jej meč, ne však lidský. I kdyby utekl před mečem, jeho jinoši budou podrobeni nuceným pracím.</verse>
        <verse osisID='Isa.31.9'>I jeho skála odtáhne v děsu, před Hospodinovou korouhví se zděsí jeho velmožové", je výrok Hospodina, který má oheň na Sijónu a pec v Jeruzalémě.</verse>
      </chapter>
      <chapter osisID='Isa.32'>
        <verse osisID='Isa.32.1'>Hle, král bude kralovat spravedlivě a velmožové budou vládnout podle práva.</verse>
        <verse osisID='Isa.32.2'>Každý z nich bude jako skrýše před větrem a úkryt před průtrží mračen, jak tekoucí vody ve vyprahlém kraji, jako stín mohutné skály v žíznivé zemi.</verse>
        <verse osisID='Isa.32.3'>Oči těch, kdo vidí, se neodvrátí, uši těch, kdo slyší, budou pozorně naslouchat.</verse>
        <verse osisID='Isa.32.4'>Srdce nerozumných nabude poznání, jazyk koktavých bude hovořit hbitě a jasně.</verse>
        <verse osisID='Isa.32.5'>Bloud už nebude zván šlechetný, potměšilci nebude se říkat velkomyslný.</verse>
        <verse osisID='Isa.32.6'>Vždyť bloud mluví bludy a jeho srdce páchá ničemnosti, dopouští se rouhání a scestně mluví proti Hospodinu. Hladovou duši nechává lačnou a žíznícímu neposkytne nápoj.</verse>
        <verse osisID='Isa.32.7'>Zbraně potměšilcovy jsou zhoubné, jen k mrzkostem radí, chce zničit utištěné klamnými slovy, když se ubožák dovolává práva.</verse>
        <verse osisID='Isa.32.8'>Šlechetný však dává ušlechtilé rady a v ušlechtilém jednání setrvává.</verse>
        <verse osisID='Isa.32.9'>Ženy sebejisté, vzhůru, slyšte můj hlas! Bezstarostné dcery, popřejte mému výroku sluchu!</verse>
        <verse osisID='Isa.32.10'>Do roka a do dne se budete chvět, vy bezstarostné, neboť je konec s vinobraním, sklizeň se nedostaví.</verse>
        <verse osisID='Isa.32.11'>Děste se, vy sebejisté, chvějte se, vy bezstarostné, vysvlečte se, obnažte se, bedra si žínicí přepásejte.</verse>
        <verse osisID='Isa.32.12'>Bijí se v prsa, naříkají pro skvělá pole, pro úrodný vinný kmen,</verse>
        <verse osisID='Isa.32.13'>pro roli mého lidu, jež vydává trní a bodláčí, ano i pro domy plné veselí v rozjařeném městě.</verse>
        <verse osisID='Isa.32.14'>Neboť palác zchátrá, hluk města ustane. Návrší se strážnou věží budou navěky jeskyněmi, budou obveselením divokých oslů a pastvinou stád.</verse>
        <verse osisID='Isa.32.15'>Až bude na nás vylit z výše duch, poušť se stane sadem a sad bude mít cenu lesa.</verse>
        <verse osisID='Isa.32.16'>I na poušti bude přebývat právo a v sadu se usídlí spravedlnost.</verse>
        <verse osisID='Isa.32.17'>Spravedlnost vytvoří pokoj, spravedlnost zajistí klid a bezpečí navěky.</verse>
        <verse osisID='Isa.32.18'>Můj lid bude sídlit na nivách pokoje, v bezpečných příbytcích, v klidných místech odpočinku,</verse>
        <verse osisID='Isa.32.19'>i kdyby na les spadlo krupobití a město bylo srovnáno se zemí.</verse>
        <verse osisID='Isa.32.20'>Blaze vám, kteří budete osévat zemi všude zavlažovanou a necháte volně běhat býka a osla.</verse>
      </chapter>
      <chapter osisID='Isa.33'>
        <verse osisID='Isa.33.1'>Běda tobě, který šíříš zhoubu a sám nejsi huben, který jednáš věrolomně, ač se vůči tobě nikdo věrolomně nezachoval. Až dokončíš zhoubu, propadneš sám zhoubě, až dovršíš věrolomnost, bude věrolomně naloženo s tebou.</verse>
        <verse osisID='Isa.33.2'>Hospodine, slituj se nad námi, v tebe skládáme naději! Buď paží svého lidu každé ráno i naší spásou v čase soužení.</verse>
        <verse osisID='Isa.33.3'>Národy se rozprchávají před mocným hřmotem, před tvou vyvýšeností se pronárody rozptylují.</verse>
        <verse osisID='Isa.33.4'>Kořist vám bude sebrána, jako by ji sebral hmyz, jako přepadávají kobylky, tak bude napadena.</verse>
        <verse osisID='Isa.33.5'>Vyvýšen je Hospodin, jenž přebývá na výšině, naplňuje Sijón spravedlností a právem.</verse>
        <verse osisID='Isa.33.6'>Bude věrnou jistotou tvé budoucnosti, klenotnicí spásy, moudrosti a poznání, jejímž pokladem je bázeň před Hospodinem.</verse>
        <verse osisID='Isa.33.7'>Hle, mužové Aríela úpějí na ulicích, poslové pokoje hořce pláčou.</verse>
        <verse osisID='Isa.33.8'>Silnice jsou liduprázdné, pocestní přestali chodit. Smlouva se porušuje, města jsou v nevážnosti, člověk nemá cenu.</verse>
        <verse osisID='Isa.33.9'>Truchlí, chřadne země, zahanben je Libanón a vadne. Šáron podobá se pustině, Bášan i Karmel shazují listí.</verse>
        <verse osisID='Isa.33.10'>"Nyní povstanu," praví Hospodin, "nyní se vyvýším, nyní se zvednu!"</verse>
        <verse osisID='Isa.33.11'>Obtěžkáte senem, porodíte slámu. Váš dech je oheň a pozře vás.</verse>
        <verse osisID='Isa.33.12'>Národy budou vypalovány jako vápno, jako posekané trní vzplanou v ohni.</verse>
        <verse osisID='Isa.33.13'>Slyšte, vzdálení, co činím, poznejte, blízcí, mou bohatýrskou sílu!</verse>
        <verse osisID='Isa.33.14'>Hříšníci na Sijónu dostali strach, rouhačů se zmocnilo úzkostné chvění: Kdo z nás může pobývat u sžírajícího ohně? Kdo z nás může pobývat u věčného žáru?</verse>
        <verse osisID='Isa.33.15'>Ten, kdo žije spravedlivě a mluví, co je správné, a zavrhuje zisk z vydírání, ten, kdo třepe rukama, že nevezme úplatek, kdo si zacpe uši, aby neslyšel výzvu k prolévání krve, kdo zavírá oči, aby nepřihlížel ke zlu,</verse>
        <verse osisID='Isa.33.16'>ten bude přebývat na výšinách; nepřístupné vrcholky skal mu budou nedobytným hradem, bude mu dán chléb, vody mu potečou neustále.</verse>
        <verse osisID='Isa.33.17'>Tvoje oči uzří krále v jeho kráse, spatří zemi rozprostírající se do dálky.</verse>
        <verse osisID='Isa.33.18'>Tvé srdce bude rozjímat o někdejší hrůze: Kde je ten, kdo předpisoval daně? Kde je výběrčí? Kde ten, kdo počítával věže?</verse>
        <verse osisID='Isa.33.19'>Nespatříš už nestoudný lid, lid temné řeči, která se poslouchat nedá, směšného jazyka, jemuž rozumět nelze.</verse>
        <verse osisID='Isa.33.20'>Pohleď na Sijón, město našich slavností! Tvé oči spatří Jeruzalém, nivu poklidnou, stan, který nebude stržen, jehož kolíky nikdy nebudou vytrženy a z jehož provazů se žádný nepřetrhne.</verse>
        <verse osisID='Isa.33.21'>Neboť tam je náš Vznešený, Hospodin. Je to místo, kde jsou řeky, říční ramena přeširoká; nevydá se tam veslice a vznosný koráb tam nepřepluje.</verse>
        <verse osisID='Isa.33.22'>Hospodin je náš soudce, Hospodin je náš zákonodárce, Hospodin je náš král, on nás spasí.</verse>
        <verse osisID='Isa.33.23'>Tvé provazy povolily, nebudou schopné udržet stěžeň ani napnout plachtu. Tehdy bude rozdělena hojná kořist, i kulhaví si naloupí lup.</verse>
        <verse osisID='Isa.33.24'>Nikdo z obyvatel neřekne: "Jsem nemocen." Lidu, který tam bydlí, bude odpuštěna nepravost.</verse>
      </chapter>
      <chapter osisID='Isa.34'>
        <verse osisID='Isa.34.1'>Přistupte, pronárody, a slyšte, národy, pozorně poslouchejte! Ať to slyší země se vším, co je na ní, svět i vše, co na něm vzchází!</verse>
        <verse osisID='Isa.34.2'>Hospodin je rozlícen na všechny pronárody, rozhořčen na všechny jejich zástupy. Zničí je jako klaté, vydá je na porážku.</verse>
        <verse osisID='Isa.34.3'>Jejich skolení budou pohozeni, bude se táhnout puch z jejich mrtvol, hory se rozplynou v jejich krvi.</verse>
        <verse osisID='Isa.34.4'>Rozkladu propadne všechen nebeský zástup: nebesa se svinou jako kniha a všechen jejich zástup bude padat, jako opadává listí z vinné révy a padavče z fíkovníku.</verse>
        <verse osisID='Isa.34.5'>Můj meč na nebi je zpit hněvem. Hle, sestupuje vykonat soud nad Edómem, nad lidem, nad nímž jsem vyhlásil klatbu.</verse>
        <verse osisID='Isa.34.6'>Hospodinův meč je samá krev a od tuku je mastný, je od krve jehněčí a kozlí, od tuku z beraních ledvin. Neboť Hospodin má obětní hod v Bosře, v zemi edómské veliké obětní porážení.</verse>
        <verse osisID='Isa.34.7'>Klesnou zároveň jednorožci i býci a tuři, jejich země bude zpita krví, jejich prach nasákne tukem.</verse>
        <verse osisID='Isa.34.8'>Je to den Hospodinovy pomsty, rok odplaty v soudní při Sijónu.</verse>
        <verse osisID='Isa.34.9'>Potoky Edómu se změní v smůlu a jeho prach v síru, jeho země se stane hořící smolou.</verse>
        <verse osisID='Isa.34.10'>Nevyhasne v noci ani ve dne, kouř z ní bude stoupat věčně. Po všechna pokolení zůstane v troskách, nikdo už nikdy skrze ni neprojde.</verse>
        <verse osisID='Isa.34.11'>Obsadí ji sova a sýček, výr a krkavec v ní budou bydlet. Bude nad ní natažena měřicí šňůra pustoty a spuštěna olovnice prázdnoty.</verse>
        <verse osisID='Isa.34.12'>Její šlechtici tam nebudou povoláváni ke královské hodnosti, všichni její velmožové nebudou ničím.</verse>
        <verse osisID='Isa.34.13'>V jejích palácích poroste hloží, na jejích pevnostech bodláčí a trní. Budou tam nivy šakalů a tráva pro pštrosy.</verse>
        <verse osisID='Isa.34.14'>Bude se tam setkávat divá sběř s hyenami a běsové budou na sebe pokřikovat. Bude si tam hovět upír a najde si odpočinek.</verse>
        <verse osisID='Isa.34.15'>Uhnízdí se tam zmije šípová a naklade vejce, když se háďata vylíhnou, bude je chovat ve svém stínu. Také supi se tam shromáždí, sup vedle supa.</verse>
        <verse osisID='Isa.34.16'>Hledejte v knize Hospodinově a čtěte: "Jediná z těch příšer tam nebude chybět, ani jedna z nich nebude scházet, neboť ústa Boží to přikázala a jeho duch je shromáždí."</verse>
        <verse osisID='Isa.34.17'>On sám tento los jim nechal padnout, jeho ruka jim měřicí šňůrou přidělila tuto zemi. Obsadí ji navěky, budou v ní bydlet po všechna pokolení.</verse>
      </chapter>
      <chapter osisID='Isa.35'>
        <verse osisID='Isa.35.1'>Poušť i suchopár se rozveselí, rozjásá se pustina a rozkvete kvítím.</verse>
        <verse osisID='Isa.35.2'>Bujně rozkvete, radostně bude jásat a plesat. Bude jí dána sláva Libanónu, nádhera Karmelu a Šáronu. Ty uzří slávu Hospodinovu, nádheru našeho Boha.</verse>
        <verse osisID='Isa.35.3'>Dodejte síly ochablým rukám, pevnosti kolenům klesajícím.</verse>
        <verse osisID='Isa.35.4'>Řekněte nerozhodným srdcím: "Buďte rozhodní, nebojte se! Hle, váš Bůh přichází s pomstou, Bůh, který odplácí, vás přijde spasit."</verse>
        <verse osisID='Isa.35.5'>Tehdy se rozevřou oči slepých a otevřou se uši hluchých.</verse>
        <verse osisID='Isa.35.6'>Tehdy kulhavý poskočí jako jelen a jazyk němého bude plesat. Na poušti vytrysknou vody, potoky na pustině.</verse>
        <verse osisID='Isa.35.7'>Ze sálající stepi se stane jezero a z žíznivé země vodní zřídla. Na nivách šakalů bude odpočívat dobytek, tráva tam poroste jako rákosí a sítí.</verse>
        <verse osisID='Isa.35.8'>Bude tam silnice a cesta a ta se bude nazývat cestou svatou. Nebude se po ní ubírat nečistý, bude jen pro lid Boží. Kdo půjde po této cestě, nezbloudí, i kdyby to byli pošetilci.</verse>
        <verse osisID='Isa.35.9'>Nebude tam lev, dravá zvěř na ni nevstoupí, vůbec se tam nevyskytne, nýbrž půjdou tudy vykoupení.</verse>
        <verse osisID='Isa.35.10'>Ti, za něž Hospodin zaplatil, se vrátí. Přijdou na Sijón s plesáním a věčná radost bude na jejich hlavách. Dojdou veselí a radosti, na útěk se dají starosti a nářek.</verse>
      </chapter>
      <chapter osisID='Isa.36'>
        <verse osisID='Isa.36.1'>Ve čtrnáctém roce vlády krále Chizkijáše vytáhl Sancheríb, král asyrský, proti všem opevněným městům judským a zmocnil se jich.</verse>
        <verse osisID='Isa.36.2'>Asyrský král poslal nejvyššího číšníka z Lakíše do Jeruzaléma ke králi Chizkijášovi se silným vojskem. Ten se zastavil u strouhy Horního rybníka, který je u silnice k Valchářovu poli.</verse>
        <verse osisID='Isa.36.3'>Vyšel k němu Eljakím, syn Chilkijášův, který byl správcem domu, Šebna, písař, a Jóach, syn Asafův, kancléř.</verse>
        <verse osisID='Isa.36.4'>Nejvyšší číšník na ně zavolal: "Povězte Chizkijášovi: Toto praví velkokrál, král asyrský: Na co vlastně spoléháš?</verse>
        <verse osisID='Isa.36.5'>Říkáš: »Pouhé slovo přinese radu i zmužilost k boji.« Nuže, na koho spoléháš, že se proti mně bouříš?</verse>
        <verse osisID='Isa.36.6'>Hle, spoléháš na Egypt, na tu nalomenou třtinovou hůl. Kdokoli se o ni opře, tomu pronikne dlaní a propíchne ji. Takový je farao, král egyptský, vůči všem, kteří na něho spoléhají.</verse>
        <verse osisID='Isa.36.7'>Řekneš mi snad: »Spoléháme na Hospodina, svého Boha«, ale je známo, že Chizkijáš odstranil jeho posvátná návrší a jeho oltáře a že Judovi a Jeruzalému poručil: »Pouze před tímto oltářem se budete klanět.«</verse>
        <verse osisID='Isa.36.8'>Vsaď se tedy nyní s mým pánem, asyrským králem. Dám ti dva tisíce koní, dokážeš-li k nim sehnat jezdce!</verse>
        <verse osisID='Isa.36.9'>Jak bys mohl odrazit jediného místodržitele z nejmenších služebníků mého pána, i když se spoléháš na Egypt pro jeho vozbu a jízdu!</verse>
        <verse osisID='Isa.36.10'>Cožpak jsem vytáhl bez Hospodina proti této zemi, abych ji zničil? Hospodin mi nařídil: Vytáhni do této země a znič ji!"</verse>
        <verse osisID='Isa.36.11'>Eljakím, Šebna a Jóach odpověděli nejvyššímu číšníkovi: "Mluv raději ke svým služebníkům aramejsky, vždyť rozumíme. Nemluv na nás judsky, aby to neslyšel lid, který je na hradbách."</verse>
        <verse osisID='Isa.36.12'>Ale nejvyšší číšník odvětil: "Zdalipak mě můj pán poslal, abych mluvil tato slova k tvému pánovi a k tobě? Zdali ne k mužům, kteří obsadili hradby a budou jíst svá lejna a pít svou moč spolu s vámi?"</verse>
        <verse osisID='Isa.36.13'>Nejvyšší číšník se postavil a volal judsky co nejhlasitěji: "Slyšte slova velkokrále, krále asyrského!</verse>
        <verse osisID='Isa.36.14'>Toto praví král: »Ať vás Chizkijáš nepodvádí«, protože vás nedokáže vysvobodit!</verse>
        <verse osisID='Isa.36.15'>Ať vás Chizkijáš nevede k spoléhání na Hospodina slovy: »Hospodin nás určitě vysvobodí a toto město nebude vydáno do rukou asyrského krále!«</verse>
        <verse osisID='Isa.36.16'>Neposlouchejte Chizkijáše. Toto praví král asyrský: »Sjednejte se mnou dohodu a vyjděte ke mně. Každý z vás bude jíst ze své vinné révy a ze svého fíkovníku a pít vodu ze své cisterny,</verse>
        <verse osisID='Isa.36.17'>dokud nepřijdu a nevezmu vás do země stejné, jako je země vaše, do země obilí a moštu, do země chleba a vinic.«</verse>
        <verse osisID='Isa.36.18'>Jen ať vás Chizkijáš nepodněcuje slovy: »Hospodin nás vysvobodí.« Zdali někdo z bohů pronárodů vysvobodil svou zemi z rukou asyrského krále?</verse>
        <verse osisID='Isa.36.19'>Kde byli bohové Chamátu a Arpádu? Kde byli bohové Sefarvajimu? Což vysvobodili z mých rukou Samaří?</verse>
        <verse osisID='Isa.36.20'>Který ze všech bohů těchto zemí vysvobodil svou zemi z mých rukou? Že by Hospodin vysvobodil z mých rukou Jeruzalém?"</verse>
        <verse osisID='Isa.36.21'>Oni však mlčeli. Ani slůvkem mu neodpovídali. Králův příkaz totiž zněl: "Neodpovídejte mu."</verse>
        <verse osisID='Isa.36.22'>Eljakím, syn Chilkijášův, správce domu, Šebna, píšař, a Jóach, syn Asafův, kancléř, přišli k Chizkijášovi s roztrženým rouchem a oznámili mu slova nejvyššího číšníka.</verse>
      </chapter>
      <chapter osisID='Isa.37'>
        <verse osisID='Isa.37.1'>Když to král Chizkijáš uslyšel, roztrhl své roucho, zahalil se žíněnou suknicí a vešel do Hospodinova domu.</verse>
        <verse osisID='Isa.37.2'>Poslal Eljakíma, který byl správcem domu, písaře Šebnu a starší z kněží, zahalené žíněnými suknicemi, k proroku Izajášovi, synu Amósovu.</verse>
        <verse osisID='Isa.37.3'>Měli mu vyřídit: "Toto praví Chizkijáš: Tento den je den soužení, trestání a ponižování; plod je připraven vyjít z lůna, ale rodička nemá sílu k porodu.</verse>
        <verse osisID='Isa.37.4'>Kéž Hospodin, tvůj Bůh, slyší slova nejvyššího číšníka, kterého poslal jeho pán, král asyrský, aby se rouhal Bohu živému. Kéž jej Hospodin, tvůj Bůh, potrestá za ta slova, která slyšel. Pozdvihni hlas k modlitbě za pozůstatek lidu, který tu je."</verse>
        <verse osisID='Isa.37.5'>Služebníci krále Chizkijáše přišli k Izajášovi.</verse>
        <verse osisID='Isa.37.6'>Izajáš jim řekl: "Vyřiďte svému pánu: Toto praví Hospodin: Neboj se těch slov, která jsi slyšel, jimiž mě hanobili sluhové asyrského krále.</verse>
        <verse osisID='Isa.37.7'>Hle, uvedu do něho ducha, že uslyší zprávu a vrátí se do své země. V jeho zemi jej nechám padnout mečem."</verse>
        <verse osisID='Isa.37.8'>Když se nejvyšší číšník vracel, uslyšel, že asyrský král odtáhl od Lakíše. Zastihl ho, jak bojuje proti Libně.</verse>
        <verse osisID='Isa.37.9'>Asyrský král totiž uslyšel o Tirhákovi, králi kúšském: "Vytáhl proti tobě do boje!" Když to uslyšel, poslal k Chizkijášovi posly ze vzkazem:</verse>
        <verse osisID='Isa.37.10'>"Toto vyřiďte Chizkijášovi, králi judskému: Ať tě nepodvede tvůj Bůh, na něhož spoléháš, že Jeruzalém nebude vydán do rukou asyrského krále.</verse>
        <verse osisID='Isa.37.11'>Hle, slyšel jsi o tom, co učinili králové asyrští všem zemím, že je zničili jako klaté. A ty bys byl vysvobozen?</verse>
        <verse osisID='Isa.37.12'>Zda bohové těch pronárodů, jimž přinesli zkázu moji otcové, mohli vysvobodit Gozan, Cháran, Resef a syny Edenu, kteří byli v Telasáru?</verse>
        <verse osisID='Isa.37.13'>Kde je král Chamátu a král Arpádu a král města Sefarvajímu, Heny a Ivy?"</verse>
        <verse osisID='Isa.37.14'>Chizkijáš vzal dopisy z ruky poslů, přečetl je a pak vstoupil do Hospodinova domu a rozložil je před Hospodinem.</verse>
        <verse osisID='Isa.37.15'>Chizkijáš se modlil k Hospodinu:</verse>
        <verse osisID='Isa.37.16'>"Hospodine zástupů, Bože Izraele, který sídlíš nad cheruby, ty sám jsi Bůh nade všemi královstvími země. Ty jsi učinil nebesa i zemi.</verse>
        <verse osisID='Isa.37.17'>Nakloň, Hospodine, své ucho a slyš, otevři, Hospodine, své oči a viz! Slyš všechna slova Sancheríba, který vyslal posly, aby haněli Boha živého.</verse>
        <verse osisID='Isa.37.18'>Opravdu, Hospodine, králové asyrští zničili všechny země, pronárody i jejich zemi.</verse>
        <verse osisID='Isa.37.19'>Jejich bohy vydali ohni, protože to nejsou bohové, nýbrž dílo lidských rukou, dřevo a kámen, proto je zničili.</verse>
        <verse osisID='Isa.37.20'>Ale teď, Hospodine, Bože náš, zachraň nás z jeho rukou, ať poznají všechna království země, že ty jsi Hospodin, ty sám."</verse>
        <verse osisID='Isa.37.21'>I vzkázal Izajáš, syn Amósův, Chizkijášovi: "Toto praví Hospodin, Bůh Izraele: Modlil ses ke mně kvůli Sancheríbovi, králi asyrskému.</verse>
        <verse osisID='Isa.37.22'>Toto je slovo, které o něm promluvil Hospodin: Pohrdá tebou, vysmívá se ti panna, dcera sijónská! Potřásá nad tebou hlavou dcera jeruzalémská.</verse>
        <verse osisID='Isa.37.23'>Koho jsi haněl a hanobil? Proti komu jsi povýšil hlas a oči pyšně vzhůru zvedl? Proti Svatému Izraele.</verse>
        <verse osisID='Isa.37.24'>Svými služebníky jsi pohaněl Panovníka, když jsi řekl: »Se svou nespočetnou vozbou jsem vytáhl do horských výšin, na libanonské stráně. Pokácím tam statné cedry, skvělé cypřiše, vstoupím až do jeho nejvyšších končin, do křovin a hájů.</verse>
        <verse osisID='Isa.37.25'>Já jsem vykopal studny a napil se vody, svými chodidly jsem vysušil všechny průplavy Egypta.«</verse>
        <verse osisID='Isa.37.26'>Což jsi neslyšel, že zdávna jsem to připravoval, už za dnů dávnověkých to chystal? Nyní to uskutečním: V hromady sutin se změní opevněná města.</verse>
        <verse osisID='Isa.37.27'>Jejich bezmocní obyvatelé jsou vyděšení a zostuzení, jsou jako bylina polní, zelenající se býlí, tráva na střechách, rez v obilí nepožatém.</verse>
        <verse osisID='Isa.37.28'>Vím o tobě, ať sedíš či vycházíš a vcházíš, jak proti mně běsníš.</verse>
        <verse osisID='Isa.37.29'>Protože proti mně tak běsníš a tvá drzost stoupá do mých uší, provleču ti chřípím kruh a do úst vložím uzdu. Odvedu tě cestou, po níž jsi přišel."</verse>
        <verse osisID='Isa.37.30'>Toto ti bude znamením, Chizkijáši: V tomto roce budete jíst, co vyroste samo, i druhý rok, co samo vzejde, ale třetí rok sejte a sklízejte, vysazujte vinice a jezte jejich plody.</verse>
        <verse osisID='Isa.37.31'>Ti z Judova domu, kteří vyváznou a zůstanou, opět se zakoření a vydají ovoce.</verse>
        <verse osisID='Isa.37.32'>Z Jeruzaléma vyjde pozůstatek lidu a z hory Sijónu ti, kdo vyvázli. Horlivost Hospodina zástupů to učiní.</verse>
        <verse osisID='Isa.37.33'>Proto praví Hospodin o králi asyrském toto: "Nevejde do tohoto města. Ani šíp tam nevstřelí, se štíty proti němu nenastoupí, násep proti němu nenavrší.</verse>
        <verse osisID='Isa.37.34'>Cestou, kterou přišel, se zase vrátí, do tohoto města nevejde, je výrok Hospodinův.</verse>
        <verse osisID='Isa.37.35'>Budu štítem tomuto městu, zachráním je kvůli sobě a kvůli Davidovi, svému služebníku."</verse>
        <verse osisID='Isa.37.36'>Tu vyšel Hospodinův anděl a pobil v asyrském táboře sto osmdesát pět tisíc. Za časného jitra, hle, všichni byli mrtví, všude mrtvá těla.</verse>
        <verse osisID='Isa.37.37'>Sancheríb, král asyrský, odtáhl pryč a vrátil se do Ninive a usadil se tam.</verse>
        <verse osisID='Isa.37.38'>Když se klaněl v chrámu svého boha Nisrocha, Adramelek a Sareser, jeho synové, ho zabili mečem a unikli do země Araratu. Po něm se stal králem jeho syn Esarchadón.</verse>
      </chapter>
      <chapter osisID='Isa.38'>
        <verse osisID='Isa.38.1'>V oněch dnech Chizkijáš smrtelně onemocněl. Přišel k němu prorok Izajáš, syn Amósův, a řekl mu: "Toto praví Hospodin: Udělej pořízení o svém domě, protože zemřeš, nebudeš žít."</verse>
        <verse osisID='Isa.38.2'>Chizkijáš se otočil tváří ke zdi a takto se k Hospodinu modlil:</verse>
        <verse osisID='Isa.38.3'>"Ach, Hospodine, rozpomeň se prosím, že jsem chodil před tebou opravdově a se srdcem nerozděleným a že jsem činil, co je dobré v tvých očích." A Chizkijáš se dal do velikého pláče.</verse>
        <verse osisID='Isa.38.4'>Tu se k Izajášovi stalo slovo Hospodinovo:</verse>
        <verse osisID='Isa.38.5'>"Jdi a vyřiď Chizkijášovi: Toto praví Hospodin, Bůh Davida, tvého otce: »Vyslyšel jsem tvou modlitbu, viděl jsem tvé slzy. Hle, přidám k tvým dnům patnáct let.</verse>
        <verse osisID='Isa.38.6'>Vytrhnu tebe i toto město ze spárů asyrského krále. Budu tomuto městu štítem.«</verse>
        <verse osisID='Isa.38.7'>Toto ti bude znamením od Hospodina, že Hospodin splní to slovo, jež promluvil:</verse>
        <verse osisID='Isa.38.8'>Hle, o deset stupňů nazpět vrátím sluncem vržený stín, který sestoupil po stupních Achazových." A slunce se vrátilo o deset stupňů na stupních, po nichž sestoupilo.</verse>
        <verse osisID='Isa.38.9'>Zápis Chizkijáše, krále judského, o jeho nemoci, a jak se ze své nemoci navrátil k životu:</verse>
        <verse osisID='Isa.38.10'>Již jsem si říkal: "Uprostřed svých dnů se do bran podsvětí odeberu, je mi odečten zbytek mých let."</verse>
        <verse osisID='Isa.38.11'>Říkal jsem si: "Nikdy už nespatřím Hospodina, Hospodina v zemi živých, člověka už nikdy nezahlédnu, přiřadím se k obyvatelům té říše zapomnění.</verse>
        <verse osisID='Isa.38.12'>Moje obydlí je strženo a stěhuje se ode mne jak pastýřský stan. Svinul jsem svůj život jako tkadlec dílo. On sám odřízl mě od osnovy. Do dnešního večera jsi se mnou hotov!</verse>
        <verse osisID='Isa.38.13'>Stavěl jsem si před oči až do jitra, že mi jako lev rozdrtí všechny kosti. Do dnešního večera jsi se mnou hotov.</verse>
        <verse osisID='Isa.38.14'>Jako rorejs a jeřáb, tak sípám, kvílím jako holubice, zemdlely mé oči upírající se na výšinu. Panovníku, jsem v tísni, zasaď se o mne!</verse>
        <verse osisID='Isa.38.15'>Proč bych dále mluvil? Vždyť to, co mi řekl, učiní bezpochyby. Doputuji veškerá svá léta s hořkostí své duše.</verse>
        <verse osisID='Isa.38.16'>Panovníku, kvůli tomuhle se žije? Žil můj duch pro tohle vše, co zažil? Uzdrav mě a zachovej mi život!</verse>
        <verse osisID='Isa.38.17'>Hle, ta hořkost přehořká mi byla ku pokoji. Ty sám vytrhl jsi z jámy zániku mou duši, za sebe jsi odhodil všechny mé hříchy.</verse>
        <verse osisID='Isa.38.18'>Vždyť podsvětí nevzdává ti chválu, smrt tě nedovede chválit, ti, kdo sestoupili do jámy, už nevyhlížejí tvou věrnost.</verse>
        <verse osisID='Isa.38.19'>Živý, jenom živý, vzdá ti chválu jako já dnes, otec seznámí s tvou věrností své syny.</verse>
        <verse osisID='Isa.38.20'>Hospodine, buď mou spásou! Budeme hrát na strunné nástroje po všechny dny svého žití v Hospodinově domě."</verse>
        <verse osisID='Isa.38.21'>Izajáš poručil: "Ať přinesou suché fíky, potřou mu vřed a zůstane naživu."</verse>
        <verse osisID='Isa.38.22'>Chizkijáš se otázal: "Co bude znamením, že vstoupím do Hospodinova domu?"</verse>
      </chapter>
      <chapter osisID='Isa.39'>
        <verse osisID='Isa.39.1'>V ten čas poslal Meródak-baladán, syn Baladánův, král babylónský, Chizkijášovi dopisy a dar; uslyšel totiž, že onemocněl a zotavil se.</verse>
        <verse osisID='Isa.39.2'>Chizkijáš měl z nich radost a ukázal poslům svou klenotnici, stříbro a zlato, různé balzámy, výborný olej i celou svou zbrojnici a všechno, co se nacházelo mezi jeho poklady. Nebylo nic, co by jim Chizkijáš ve svém domě a v celém svém vladařství nebyl ukázal.</verse>
        <verse osisID='Isa.39.3'>Prorok Izajáš přišel ke králi Chizkijášovi a zeptal se ho: "Co říkali ti muži a odkud k tobě přišli?" Chizkijáš odpověděl: "Přišli ke mně z daleké země, z Babylóna."</verse>
        <verse osisID='Isa.39.4'>Zeptal se: "Co viděli v tvém domě?" Chizkijáš odvětil: "Viděli všechno, co je v mém domě. Nebylo nic, co bych jim nebyl ze svých pokladů ukázal."</verse>
        <verse osisID='Isa.39.5'>I řekl Izajáš Chizkijášovi: "Slyš slovo Hospodina zástupů!</verse>
        <verse osisID='Isa.39.6'>Hle, přijdou dny a bude odneseno do Babylóna všechno, co je v tvém domě, poklady, které nahromadili tvoji otcové až do tohoto dne. Nic tu nezbude, praví Hospodin.</verse>
        <verse osisID='Isa.39.7'>I některé tvé syny, kteří z tebe vzejdou, které zplodíš, vezmou a stanou se kleštěnci v paláci krále babylónského."</verse>
        <verse osisID='Isa.39.8'>Chizkijáš na to Izajášovi řekl: "Dobré je slovo Hospodinovo, které jsi mluvil." A dodal: "Ať je za mých dnů opravdový pokoj."</verse>
      </chapter>
      <chapter osisID='Isa.40'>
        <verse osisID='Isa.40.1'>"Potěšte, potěšte můj lid," praví váš Bůh.</verse>
        <verse osisID='Isa.40.2'>Mluvte k srdci Jeruzaléma, provolejte k němu: Čas jeho služby se naplnil, odpykal si své provinění. Vždyť z Hospodinovy ruky přijal dvojnásobně za všechny své hříchy.</verse>
        <verse osisID='Isa.40.3'>Hlas volajícího: "Připravte na poušti cestu Hospodinu! Vyrovnejte na pustině silnici pro našeho Boha!</verse>
        <verse osisID='Isa.40.4'>Každé údolí ať je vyvýšeno, každá hora a pahorek sníženy. Pahorkatina ať v rovinu se změní a horské hřbety v pláně.</verse>
        <verse osisID='Isa.40.5'>I zjeví se Hospodinova sláva a všechno tvorstvo společně spatří, že promluvila Hospodinova ústa."</verse>
        <verse osisID='Isa.40.6'>Hlas toho, jenž praví: "Volej!" I otázal se: "Co mám volat?" "Všechno tvorstvo je tráva a všechna jeho spolehlivost jak polní kvítí.</verse>
        <verse osisID='Isa.40.7'>Tráva usychá, květ vadne, zavane-li na něj vítr Hospodinův. Věru, lid je pouhá tráva.</verse>
        <verse osisID='Isa.40.8'>Tráva usychá, květ vadne, ale slovo Boha našeho je stálé navěky."</verse>
        <verse osisID='Isa.40.9'>Vystup si na horu vysokou, Sijóne, který neseš radostnou zvěst, co nejvíc zesil svůj hlas, Jeruzaléme, který neseš radostnou zvěst, zesil jej, neboj se! Řekni judským městům: "Hle, váš Bůh!</verse>
        <verse osisID='Isa.40.10'>Panovník Hospodin přichází s mocí, jeho paže se ujme vlády. Hle, svoji mzdu má s sebou, u sebe svůj výdělek.</verse>
        <verse osisID='Isa.40.11'>Jak pastýř pase své stádo, beránky svou paží shromažďuje, v náručí je nosí, březí ovečky šetrně vede."</verse>
        <verse osisID='Isa.40.12'>Kdopak svou hrstí odměřil vodstvo a pídí nebesa změřil? Kdo shrnul v odměrku všechen prach země a hory odvážil na vahadlech, pahorky na vážkách?</verse>
        <verse osisID='Isa.40.13'>Kdo změřil Hospodinova ducha a byl mu rádce a vedl ho k poznání?</verse>
        <verse osisID='Isa.40.14'>Kohopak o radu žádal, aby rozumnosti nabyl, aby ho poučil o stezce práva, naučil poznání a seznámil ho s cestami rozumnosti?</verse>
        <verse osisID='Isa.40.15'>Hle, pronárody jsou jako kapka ve vědru, jak prášek na vahách. Ale on pozvedá ostrovy jak smítko.</verse>
        <verse osisID='Isa.40.16'>Dříví Libanónu by na oheň nestačilo, jeho zvěř by nestačila pro zápalnou oběť.</verse>
        <verse osisID='Isa.40.17'>Všechny pronárody nejsou před ním ničím, jsou mu méně nežli nic, než nicota.</verse>
        <verse osisID='Isa.40.18'>Ke komu připodobníte Boha? Jakou podobu mu přisoudíte?</verse>
        <verse osisID='Isa.40.19'>Řemeslník odleje modlu a zlatotepec ji potáhne zlatem, stříbrné řetízky přidělá zlatník.</verse>
        <verse osisID='Isa.40.20'>Chudák, který na takovou oběť nemá, vybere dřevo, které netrouchniví, a vyhledá zručného řemeslníka, aby mu zhotovil modlu, jež by se neviklala.</verse>
        <verse osisID='Isa.40.21'>Což o tom nevíte? Což jste neslyšeli? Neoznámili vám to už na počátku? Což nechápete, kdo položil základy zemi?</verse>
        <verse osisID='Isa.40.22'>Ten, který sídlí nad obzorem země, jejíž obyvatelé jsou jako kobylky, ten, který nebesa jak závoj roztahuje a napíná je jako stan k obývání.</verse>
        <verse osisID='Isa.40.23'>Ten hodnostáře za nic nemá a jako s nicotou nakládá se soudci země.</verse>
        <verse osisID='Isa.40.24'>Sotva byli zasazeni, sotva byli zaseti, sotva jejich odnož kořeny do země zapustila, zaduje na ně a oni schnou a vichr je odnáší jako slámu.</verse>
        <verse osisID='Isa.40.25'>"Ke komu mě chcete připodobnit, aby mi byl roven?" praví Svatý.</verse>
        <verse osisID='Isa.40.26'>"K výšině zvedněte zraky a hleďte: Kdo stvořil toto všechno?" Ten, který v plném počtu vyvádí zástupy hvězd a všechny volá jménem; má obrovskou sílu a úžasnou moc, nechybí mu ani jedna.</verse>
        <verse osisID='Isa.40.27'>Proč říkáš, Jákobe, proč, Izraeli, mluvíš takto: "Má cesta je Hospodinu skryta, můj Bůh přehlíží mé právo"?</verse>
        <verse osisID='Isa.40.28'>Cožpak nevíš? Cožpak jsi neslyšel? Hospodin, Bůh věčný, stvořitel končin země, není zemdlený, není znavený, jeho rozumnost vystihnout nelze.</verse>
        <verse osisID='Isa.40.29'>Od dává zemdlenému sílu a dostatek odvahy bezmocnému.</verse>
        <verse osisID='Isa.40.30'>Mladíci jsou zemdlení a unavení, jinoši se potácejí, klopýtají.</verse>
        <verse osisID='Isa.40.31'>Ale ti, kdo skládají naději v Hospodina, nabývají nové síly; vznášejí se jak orlové, běží bez únavy, jdou bez umdlení.</verse>
      </chapter>
      <chapter osisID='Isa.41'>
        <verse osisID='Isa.41.1'>"Zmlkněte přede mnou, ostrovy, národy ať se oblečou v sílu, ať se přiblíží, ať potom promluví, přistupme společně k soudu.</verse>
        <verse osisID='Isa.41.2'>Kdo vzbudil od východu muže, jemuž v patách kráčí spravedlnost? Poddává mu pronárody, podrobuje krále. Jeho mečem rozmetá je v prach, jeho lukem jako rozházenou slámu.</verse>
        <verse osisID='Isa.41.3'>Žene je a sám klidně projde stezkou, na kterou jeho noha dosud nevstoupila.</verse>
        <verse osisID='Isa.41.4'>Kdo to uskutečnil a vykonal? Ten, jenž od počátku povolává všechna pokolení. Já Hospodin jsem první, já budu též u posledních věcí."</verse>
        <verse osisID='Isa.41.5'>Spatří to ostrovy a uleknou se, končiny země se roztřesou, přiblíží se a přijdou.</verse>
        <verse osisID='Isa.41.6'>Navzájem si budou pomáhat a bratr bude povzbuzovat bratra: "Buď rozhodný!"</verse>
        <verse osisID='Isa.41.7'>Řemeslník pobízí zlatníka, kovotepec kováře. Praví: "Spojme to! Bude to dobré!" Pak upevní modlu hřeby, aby se nevyklala.</verse>
        <verse osisID='Isa.41.8'>"A ty, Izraeli, služebníku můj, Jákobe, tebe jsem vyvolil, potomku Abrahama, mého přítele,</verse>
        <verse osisID='Isa.41.9'>tebe jsem vychvátil z končin země, zavolal jsem tě z odlehlých míst, řekl jsem ti: »Ty jsi můj služebník, tebe jsem vyvolil, nezavrhl jsem tě.«</verse>
        <verse osisID='Isa.41.10'>Neboj se, vždyť já jsem s tebou, nerozhlížej se úzkostlivě, já jsem tvůj Bůh. Dodám ti odvahu, pomocí ti budu, budu tě podpírat pravicí své spravedlnosti.</verse>
        <verse osisID='Isa.41.11'>Hle, budou se stydět a hanbit všichni, kdo proti tobě planou hněvem, budou jak nic a zahynou odpůrci tvoji.</verse>
        <verse osisID='Isa.41.12'>Budeš je hledat, ale nenajdeš ty, kdo na tebe dorážejí; budou jak nic, naprostá nicota, ti, kdo proti tobě válčí.</verse>
        <verse osisID='Isa.41.13'>Já jsem Hospodin, tvůj Bůh, držím tě za pravici, pravím ti: »Neboj se, já jsem tvá pomoc.«</verse>
        <verse osisID='Isa.41.14'>Neboj se, červíčku Jákobův, hrstko Izraelova lidu. Já jsem tvá pomoc, je výrok Hospodinův, tvůj vykupitel je Svatý Izraele.</verse>
        <verse osisID='Isa.41.15'>Hle, učiním tě okovaným smykem na mlácení, novým, z obou stran ostrým. Budeš mlátit a drtit hory, s pahorky naložíš jako s plevami.</verse>
        <verse osisID='Isa.41.16'>Rozevěješ je a odnese je vítr, bouřlivý vichr je rozptýlí, ty však budeš jásat k chvále Hospodina, budeš se chlubit Svatým Izraele."</verse>
        <verse osisID='Isa.41.17'>"Utištění ubožáci hledají vodu, ale žádná není; jazyk jim žízní prahne. Já Hospodin jim odpovím, já, Bůh Izraele, je neopustím.</verse>
        <verse osisID='Isa.41.18'>Na holých návrších otevřu vodní proudy, uprostřed plání prameny vod, poušť v jezero změním a zemi vyprahlou ve vodní zřídla.</verse>
        <verse osisID='Isa.41.19'>V poušti dám vyrůst cedrům, akáciím, myrtě a olivám, na pustině vysadím cypřiš, platan i zimostráz spolu,</verse>
        <verse osisID='Isa.41.20'>aby viděli a poznali, přesvědčili se a všichni pochopili, že toto učinila ruka Hospodinova a že to stvořil Svatý Izraele."</verse>
        <verse osisID='Isa.41.21'>"Předložte svůj spor, praví Hospodin, předstupte se svými důkazy, praví Král Jákobův.</verse>
        <verse osisID='Isa.41.22'>Předstupte a oznamte nám, co se má přihodit. Oznamte, co bylo na počátku, vezmem si to k srdci. Chceme poznat budoucnost, ohlaste nám, co má nastat.</verse>
        <verse osisID='Isa.41.23'>Oznamte, co bude následovat, ať poznáme, že vy jste bohové. Jen předveďte něco dobrého či zlého, podíváme se a společně to uvidíme.</verse>
        <verse osisID='Isa.41.24'>Hle, vy jste pouhé nic a vaše skutky nestojí za nic. Zvolit vás je ohavnost."</verse>
        <verse osisID='Isa.41.25'>"Vzbudil jsem muže od severu a přišel od východu slunce. Vzývá mé jméno. Přichází! Knížata jsou jako hlína, on jako hrnčíř, jenž šlape jíl.</verse>
        <verse osisID='Isa.41.26'>Kdo oznámil to od začátku, abychom to věděli, oznámil kdysi dávno, abychom mohli říci: »Je to správné«? Nikdo nic neoznámil, nikdo nic neohlásil, nikdo vaši řeč neslyšel.</verse>
        <verse osisID='Isa.41.27'>Já první zvěstuji Sijónu: »Hle, už tu jsou!« a Jeruzalému dám toho, jenž nese radostnou zvěst.</verse>
        <verse osisID='Isa.41.28'>Dívám se a nikde nikdo, žádný rádce mezi nimi. Zeptal bych se jich, co odpovědí.</verse>
        <verse osisID='Isa.41.29'>Hle, všichni jsou ničemnost pouhá, k ničemu nejsou jejich činy; jejich lité modly jsou jen vítr a nicota."</verse>
      </chapter>
      <chapter osisID='Isa.42'>
        <verse osisID='Isa.42.1'>"Zde je můj služebník, jehož podepírám, můj vyvolený, v němž jsem našel zalíbení. Vložil jsem na něho svého ducha, aby vyhlásil soud pronárodům.</verse>
        <verse osisID='Isa.42.2'>Nekřičí a hlas nepozvedá, nedává se slyšet na ulici.</verse>
        <verse osisID='Isa.42.3'>Nalomenou třtinu nedolomí, nezhasí knot doutnající. Soud vyhlásí podle pravdy.</verse>
        <verse osisID='Isa.42.4'>Neochabne, nezlomí se, dokud na zemi soud nevykoná. I ostrovy čekají na jeho zákon."</verse>
        <verse osisID='Isa.42.5'>Toto praví Bůh Hospodin, který stvořil nebesa a roztáhl je, zemi překlenul i s tím, co na ní vzchází, jenž dává dech lidu na ní a ducha těm, kdo po ní chodí:</verse>
        <verse osisID='Isa.42.6'>"Já Hospodin jsem tě povolal ve spravedlnosti a uchopil tě za ruku; budu tě opatrovat, dám tě za smlouvu lidu a za světlo pronárodům,</verse>
        <verse osisID='Isa.42.7'>abys otvíral slepé oči, abys vyváděl vězně ze žaláře, z věznic ty, kdo sedí v temnotě.</verse>
        <verse osisID='Isa.42.8'>Já jsem Hospodin. To je mé jméno. Svou slávu nikomu nedám, svou chválu nepostoupím modlám.</verse>
        <verse osisID='Isa.42.9'>Hle, už nastalo, co bylo na počátku, teď oznamuji nové věci. Dříve než vyraší, vám je ohlašuji."</verse>
        <verse osisID='Isa.42.10'>Zpívejte Hospodinu píseň novou! Ať zní jeho chvála ze všech končin země. Ti, kteří se vydávají na moře, i to, čeho je moře plno, ostrovy a ti, kdo na nich bydlí,</verse>
        <verse osisID='Isa.42.11'>ať pozvednou svůj hlas, i poušť a její města, dvorce, v nichž sídlí Kédar, ať plesají obyvatelé Sely a výskají z vrcholků hor.</verse>
        <verse osisID='Isa.42.12'>Ať vzdají čest Hospodinu, ať mu chvalořečí na ostrovech.</verse>
        <verse osisID='Isa.42.13'>Hospodin jak bohatýr se vyrazit už chystá, svou horlivost jak bojovník rozněcuje, pozvedá bojový pokřik, proti nepřátelům svým si bohatýrsky vede.</verse>
        <verse osisID='Isa.42.14'>"Byl jsem příliš dlouho zticha. Mám dál mlčet? Přemáhat se? Mám jen sténat, těžce jak rodička vzdychat a přitom po dechu lapat?</verse>
        <verse osisID='Isa.42.15'>Hory a pahorky postihnu suchem, nechám uschnout každou rostlinu na nich. V ostrovy proměním řeky, jezera vysuším.</verse>
        <verse osisID='Isa.42.16'>Slepé povedu cestou, již neznají, stezkami, o nichž nic nevědí, je budu vodit. Tmu před nimi změním v světlo, pahorkatiny v rovinu. Toto jsou věci, jež učiním, od toho neupustím.</verse>
        <verse osisID='Isa.42.17'>Ustoupí nazpět politi studem ti, kteří doufají v tesané modly, kdo říkají slitým modlám: »Jste naši bohové«."</verse>
        <verse osisID='Isa.42.18'>"Slyšte, hluší, prohlédněte, slepí, ať vidíte!</verse>
        <verse osisID='Isa.42.19'>Kdo byl slepý, ne-li můj služebník? Kdo byl hluchý jako můj posel, jehož jsem vyslal? Kdo byl slepý jako ten, za něhož jsem zaplatil, slepý jak služebník Hospodinův?</verse>
        <verse osisID='Isa.42.20'>Mnoho jsi viděl, ale nedbal jsi na to. S ušima otevřenýma neslyšel nic."</verse>
        <verse osisID='Isa.42.21'>Pro vlastní spravedlnost se Hospodinu zalíbilo vyvýšit a zvelebit zákon.</verse>
        <verse osisID='Isa.42.22'>Lid je však oloupený a popleněný, jinoši všichni spoutáni, vsazení do vězení. Stali se loupežnou kořistí a není, kdo by vysvobodil, jsou vydáni v plen a není, kdo by řekl: "vrať to."</verse>
        <verse osisID='Isa.42.23'>Kdo z vás tomu dopřeje sluchu? Kdo pozorně vyslechne, co bude následovat?</verse>
        <verse osisID='Isa.42.24'>Kdo vydal Jákoba v plen? A Izraele těm, kteří loupí? Což to nebyl Hospodin, proti němuž jsme zhřešili? Nechtěli jsme chodit po jeho cestách, jeho zákon jsme neposlouchali.</verse>
        <verse osisID='Isa.42.25'>Proto na něj vylil své hněvivé rozhořčení, krutou válku; plameny vyšlehly, a Jákob nic nepoznal, hořelo, a nebral si to k srdci.</verse>
      </chapter>
      <chapter osisID='Isa.43'>
        <verse osisID='Isa.43.1'>Nyní toto praví Hospodin, tvůj stvořitel, Jákobe, tvůrce tvůj, Izraeli: "Neboj se, já jsem tě vykoupil, povolal jsem tě tvým jménem, jsi můj.</verse>
        <verse osisID='Isa.43.2'>Půjdeš-li přes vody, já budu s tebou, půjdeš-li přes řeky, nestrhne tě proud, půjdeš-li ohněm, nespálíš se, plamen tě nepopálí.</verse>
        <verse osisID='Isa.43.3'>Neboť já Hospodin jsem tvůj Bůh, Svatý Izraele, tvůj spasitel. Jako výkupné jsem dal za tebe Egypt, Kúš a Sebu dal jsem místo tebe.</verse>
        <verse osisID='Isa.43.4'>Protože jsi v očích mých tak drahý, vzácný, protože jsem si tě zamiloval, dám za tebe mnohé lidi a národy za tvůj život.</verse>
        <verse osisID='Isa.43.5'>Neboj se, já budu s tebou. Tvé potomstvo přivedu od východu, shromáždím tě od západu.</verse>
        <verse osisID='Isa.43.6'>Severu poručím: »Vydej!« a jihu: »Nezadržuj!« Přiveď mé syny zdaleka a mé dcery od končin země,</verse>
        <verse osisID='Isa.43.7'>každého, kdo se nazývá mým jménem a koho jsem stvořil ke své slávě, koho jsem vytvořil a učinil."</verse>
        <verse osisID='Isa.43.8'>Vyveď ten lid slepý, ačkoli má oči, ty hluché, ač mají uši.</verse>
        <verse osisID='Isa.43.9'>Ať se vespolek shromáždí všechny pronárody, národy ať se spolu sejdou. Kdo z nich co oznámí? Kdo z nich nám ohlásí, co bylo na počátku? Ať postaví své svědky a ospravedlní se! Lidé o tom uslyší a řeknou: "Je to pravda."</verse>
        <verse osisID='Isa.43.10'>"Mými svědky jste vy, je výrok Hospodinův, a můj služebník, jehož jsem vyvolil. Tak mě poznáte a uvěříte mi a pochopíte, že to jsem já. Přede mnou nebyl vytvořen Bůh a nebude ani po mně.</verse>
        <verse osisID='Isa.43.11'>Já, já jsem Hospodin, kromě mne žádný spasitel není.</verse>
        <verse osisID='Isa.43.12'>Já jsem oznamoval a zachraňoval, já jsem ohlašoval, a nikdo cizí mezi vámi. Jste moji svědkové, je výrok Hospodinův, a já jsem Bůh!</verse>
        <verse osisID='Isa.43.13'>Já jsem byl dřív než první den a není, kdo by z mých rukou vysvobodil. Kdo zvrátí, co já vykonám?"</verse>
        <verse osisID='Isa.43.14'>Toto praví Hospodin, váš vykupitel, Svatý Izraele: "Kvůli vám pošlu do Babylóna a srazím všechny ty útočné hady, Kaldejce, plesající na lodicích.</verse>
        <verse osisID='Isa.43.15'>Já Hospodin jsem váš Svatý, stvořitel Izraele, váš Král."</verse>
        <verse osisID='Isa.43.16'>Toto praví Hospodin, který razí cestu mořem, dravými vodami stezku,</verse>
        <verse osisID='Isa.43.17'>jenž přivádí vozbu i koně, vojsko a válečnou moc i dokáže, že pospolu lehnou a nepovstanou, dohořeli, zhasli jako knot.</verse>
        <verse osisID='Isa.43.18'>"Nevzpomínejte na věci dřívější, o minulosti nepřemítejte.</verse>
        <verse osisID='Isa.43.19'>Hle, činím něco docela nového a už to raší. Nevíte o tom? Já povedu pouští cestu, pustou krajinou řeky.</verse>
        <verse osisID='Isa.43.20'>Čest mi vzdá zvěř pole, šakalové i pštrosi; obdařil jsem poušť vodou a pustou krajinu řekami, abych napojil svůj vyvolený lid.</verse>
        <verse osisID='Isa.43.21'>Lid, jejž jsem vytvořil pro sebe, ten bude vyprávět o mých chvályhodných činech."</verse>
        <verse osisID='Isa.43.22'>"Nebyl jsem to já, koho jsi vzýval, Jákobe, kvůli mně ses neobtěžoval, Izraeli!</verse>
        <verse osisID='Isa.43.23'>Své jehňátko v oběť zápalnou jsi pro mne nepřivedl, nectil jsi mě svými obětními hody. Nenutil jsem tě sloužit mi obětními dary, ani kadidlem jsem tě neobtěžoval.</verse>
        <verse osisID='Isa.43.24'>Vonné koření jsi mi za stříbro nenakoupil, tukem svých obětí jsi mě neobčerstvil. Jenom svými hříchy chtěls mě nutit k službě, svými nepravostmi jsi mě obtěžoval.</verse>
        <verse osisID='Isa.43.25'>Já, já sám vymažu kvůli sobě tvoje nevěrnosti, na tvé hříchy nevzpomenu.</verse>
        <verse osisID='Isa.43.26'>Připomeň mi to, můžem se spolu soudit, sám si spočítej, pro co bys mohl být ospravedlněn.</verse>
        <verse osisID='Isa.43.27'>Tvůj otec byl první, který zhřešil, tvoji mluvčí mi byli nevěrní.</verse>
        <verse osisID='Isa.43.28'>Správce svatyně jsem zbavil posvěcení, Jákoba jsem vydal klatbě, Izraele zhanobení."</verse>
      </chapter>
      <chapter osisID='Isa.44'>
        <verse osisID='Isa.44.1'>"A nyní slyš, Jákobe, můj služebníku, Izraeli, jehož jsem vyvolil.</verse>
        <verse osisID='Isa.44.2'>Toto praví Hospodin, který tě učinil, který tě vytvořil v životě matky a pomáhá ti: Neboj se, Jákobe, můj služebníku, Ješurúne, jehož jsem vyvolil.</verse>
        <verse osisID='Isa.44.3'>Já vyleji vody v místa zprahlá žízní, bystřiny na suchou zemi. Já vyleji svého ducha na tvé potomstvo a své požehnání na ty, kteří z tebe vzejdou.</verse>
        <verse osisID='Isa.44.4'>Porostou jak mezi trávou, budou jako topoly při tekoucích vodách.</verse>
        <verse osisID='Isa.44.5'>Onen řekne: »Já jsem Hospodinův« a jiný se nazve jménem Jákobovým, další si napíše na ruku: »Jsem Hospodinův« a dá si čestné jméno Izrael."</verse>
        <verse osisID='Isa.44.6'>Toto praví Hospodin, král Izraele, jeho vykupitel, Hospodin zástupů: "Já jsem první i poslední, kromě mne žádného Boha není.</verse>
        <verse osisID='Isa.44.7'>Kdo je jako já? Jen ať se ozve! Ať to oznámí, ať mi to předloží! Od chvíle, kdy jsem navěky ustavil svůj lid, kdo mu oznamuje, co přijde a co má nastat?</verse>
        <verse osisID='Isa.44.8'>Nestrachujte se! Nebuďte zmateni. Což jsem ti vše neohlašoval a neoznamoval už předem? Vy jste moji svědkové. Což je Bůh kromě mne? Jiné skály není, já o žádné nevím."</verse>
        <verse osisID='Isa.44.9'>Výrobci model jsou všichni k ničemu; modly, které mají za žádoucí, jim nijak neprospějí. Jejich svědkové, ti nic nevidí a nic nevědí, jsou jen pro ostudu.</verse>
        <verse osisID='Isa.44.10'>Kdo si boha vyrábí, jen modlu si odlévá; nebude z toho mít žádný prospěch.</verse>
        <verse osisID='Isa.44.11'>A všechny jeho společníky poleje stud. Řemeslníci jsou pouzí lidé. Ať se sem všichni shromáždí, ať se tu postaví; propadnou strachu a zastydí se spolu.</verse>
        <verse osisID='Isa.44.12'>Kovář kuje modlu, pracuje při žhoucím uhlí, kladivem jí dává tvar, zhotovuje ji silou své paže; přitom hladoví do vysílení, nemůže se ani napít, ač umdlévá.</verse>
        <verse osisID='Isa.44.13'>Tesař natahuje šňůru, rudkou načrtává modlu, opracovává ji dláty, rozměřuje kružidlem, až jí dá podobu muže, honosný vzhled člověka, a usadí ji v domě.</verse>
        <verse osisID='Isa.44.14'>Dá si porazit cedry nebo vezme dub, drnák či křemelák, vypěstoval si je mezi lesními stromy. Zasadil jasan a déšť mu dal vzrůst.</verse>
        <verse osisID='Isa.44.15'>Pro člověka je to na topení, něco z toho vezme a ohřeje se. Buď zatopí a upeče chleba, nebo zhotoví boha a klaní se mu, udělá z toho modlu a hrbí se před ní.</verse>
        <verse osisID='Isa.44.16'>Polovinu spálí pod masem, které bude jíst, upeče pečeni a nasytí se. Přitom se ohřeje a zvolá: "To jsem se zahřál, je mi teplo!"</verse>
        <verse osisID='Isa.44.17'>Z toho, co zůstalo, si udělá boha, modlu, před kterou se hrbí a jíž se klaní a k níž se modlí a žadoní: "Vysvoboď mě, jsi přece můj bůh!"</verse>
        <verse osisID='Isa.44.18'>Nevědí nic a nechápou, mají oči zalepené a nevidí, jejich srdce nevnímá.</verse>
        <verse osisID='Isa.44.19'>Ale on si to nebere k srdci, chybí mu poznání a rozum, aby si řekl: "Polovinu jsem spálil, na žhavém uhlí jsem napekl chleba a upekl maso a jedl jsem, ze zbytku jsem udělal tuhle ohavnost a hrbím se před špalkem."</verse>
        <verse osisID='Isa.44.20'>Kdo se zabývá popelem, toho zavádí bláhovost srdce, ten svůj život nevysvobodí, ani se neptá: "Není to, co mám v pravici, pouhý klam?"</verse>
        <verse osisID='Isa.44.21'>"Pamatuj na to, Jákobe, pamatuj, Izraeli, že jsi můj služebník. Já jsem tě utvořil, jsi můj služebník, Izraeli, u mne nebudeš zapomenut.</verse>
        <verse osisID='Isa.44.22'>Zaženu tvou nevěru jak mračno a jako oblak tvé hříchy. Navrať se ke mně, já tě vykoupím."</verse>
        <verse osisID='Isa.44.23'>Plesejte, nebesa, vždyť Hospodin to vykoná, hlaholte, nejhlubší útroby země, ať zvučně plesají hory, les a všechny jeho stromy, neboť Hospodin vykoupí Jákoba a proslaví se v Izraeli.</verse>
        <verse osisID='Isa.44.24'>Toto praví Hospodin, tvůj vykupitel, který tě vytvořil v životě matky: "Já jsem Hospodin, já konám všechno: sám nebesa roztahuji, překlenul jsem zemi. Kdo byl se mnou?"</verse>
        <verse osisID='Isa.44.25'>Hospodin ruší znamení žvanilů a z věštců činí pomatence, obrací mudrce nazpět a jejich poznání mate.</verse>
        <verse osisID='Isa.44.26'>Potvrzuje slovo svého služebníka, plní rozhodnutí ohlášené svými posly. Jeruzalému on praví: "Budeš osídlen!" a judským městům: "Budete zbudována! Pozvednu jej z trosek."</verse>
        <verse osisID='Isa.44.27'>Hlubině on praví: "Vyschni! Vysuším tvé vodní proudy."</verse>
        <verse osisID='Isa.44.28'>O Kýrovi praví: "Hle, můj pastýř. Vyplní každé mé přání. Řekne Jeruzalému: »Budeš vybudován!« A chrámu: »Budeš založen!«"</verse>
      </chapter>
      <chapter osisID='Isa.45'>
        <verse osisID='Isa.45.1'>Toto praví Hospodin o svém pomazaném, o Kýrovi: "Já jsem ho uchopil za pravici, pošlapu před ním pronárody, rozvážu opasky na bedrech králů, zotevírám před ním vrata, brány už nebudou zavírány.</verse>
        <verse osisID='Isa.45.2'>Já půjdu před tebou, vyrovnám nerovnosti, rozrazím bronzová vrata, železné závory zlomím.</verse>
        <verse osisID='Isa.45.3'>Tobě dám poklady v temnotě skryté i sklady nejtajnější a poznáš, že já jsem Hospodin, který tě volá jménem, Bůh Izraele.</verse>
        <verse osisID='Isa.45.4'>Kvůli svému služebníku Jákobovi, kvůli Izraeli, vyvolenci svému, jsem tě zavolal tvým jménem; dal jsem ti čestné jméno, ač jsi mě neznal.</verse>
        <verse osisID='Isa.45.5'>Já jsem Hospodin a jiného už není, mimo mne žádného Boha není. Přepásal jsem tě, ač jsi mě neznal,</verse>
        <verse osisID='Isa.45.6'>aby poznali od slunce východu až na západ, že kromě mne nic není. Já jsem Hospodin a jiného už není.</verse>
        <verse osisID='Isa.45.7'>Já vytvářím světlo a tvořím tmu, působím pokoj a tvořím zlo, já Hospodin konám všechny tyto věci."</verse>
        <verse osisID='Isa.45.8'>Nebesa, vydejte krůpěje shůry, ať kane z oblaků spravedlnost; nechť se otevře země a urodí se spása a spravedlnost vyraší s ní. "Já Hospodin to stvořím."</verse>
        <verse osisID='Isa.45.9'>Běda tomu, kdo se chce přít se svým tvůrcem, střep z hliněných střepů! Což smí hlína říci svému tvůrci: "Co to děláš?" a tvůj výrobek: "On nemá ruce"?</verse>
        <verse osisID='Isa.45.10'>Běda tomu, kdo by řekl otci: "Cos to zplodil?" Nebo ženě: "Cos to porodila?"</verse>
        <verse osisID='Isa.45.11'>Toto praví Hospodin, Svatý Izraele, jeho tvůrce: "Ptejte se mě na ty věci, které přijdou! Ohledně mých synů, díla mých rukou, budete mi něco přikazovat?</verse>
        <verse osisID='Isa.45.12'>Zemi jsem učinil já a člověka na ní jsem stvořil. Já jsem vlastníma rukama roztáhl nebesa a veškerému jejich zástupu jsem vydal příkazy.</verse>
        <verse osisID='Isa.45.13'>Já jsem jej vzbudil ke spravedlnosti a napřímím všechny jeho cesty. On zbuduje moje město, propustí mé přesídlence bez placení, bez úplatku," praví Hospodin zástupů.</verse>
        <verse osisID='Isa.45.14'>Toto praví Hospodin: "Co vytěžil Egypt a co vyzískala země Kúš, přejde k tobě a bude tvoje; i Sebajci, muži obrovití, půjdou ze tebou, přijdou v řetězech, budou se ti klanět a předkládat ti prosby. Jenom u tebe je Bůh a jiného už není, bohové nejsou nic."</verse>
        <verse osisID='Isa.45.15'>Věru, ty jsi Bůh skrytý, Bůh Izraele, spasitel.</verse>
        <verse osisID='Isa.45.16'>Všechny je poleje stud a hanba, společně odtáhnou zahanbeni ti, kdo zhotovují modlářské výtvory.</verse>
        <verse osisID='Isa.45.17'>Izrael je spasen Hospodinem spásou věčnou. Stydět a hanbit se nebudete navěky, nikdy.</verse>
        <verse osisID='Isa.45.18'>Toto praví Hospodin, stvořitel nebe, onen Bůh, jenž vytvořil zemi, jenž ji učinil, ten, jenž ji upevnil na pilířích; nestvořil ji, aby byla pustá, vytvořil ji k obývání: "Já jsem Hospodin a jiného už není.</verse>
        <verse osisID='Isa.45.19'>Nemluvil jsem potají, v temném místě země, neřekl jsem potomstvu Jákobovu: Hledejte mě v pustotě. Já Hospodin vyhlašuji spravedlnost, prohlašuji právo.</verse>
        <verse osisID='Isa.45.20'>Shromážděte se a přijďte, přibližte se spolu, vy, kdo jste vyvázli z pronárodů. Neuvědomují si, že se nosí s modlou vytesanou ze dřeva, že se modlí k bohu, jenž nemůže spasit.</verse>
        <verse osisID='Isa.45.21'>Sdělte to dál, přibližte se! Jen ať se poradí spolu. Kdo to od pradávna ohlašoval? Kdo to oznamoval předem? Cožpak ne já, Hospodin? Kromě mne jiného Boha není! Bůh spravedlivý a spasitel není mimo mne.</verse>
        <verse osisID='Isa.45.22'>Obraťte se ke mně a dojdete spásy, veškeré dálavy země. Já jsem Bůh a jiného už není.</verse>
        <verse osisID='Isa.45.23'>Při sobě samém jsem přísahal, z mých úst vyšla spravedlnost, slovo, které se zpět nenavrátí. Přede mnou každý klesne na kolena a každý jazyk odpřisáhne:</verse>
        <verse osisID='Isa.45.24'>»Jenom v Hospodinu - řekne o mně - je spravedlnost i moc«." Přijdou k němu a budou se stydět všichni ti, kdo proti němu pláli vzdorem.</verse>
        <verse osisID='Isa.45.25'>U Hospodina nalezne spravedlnost a jím se bude chlubit všechno potomstvo Izraele.</verse>
      </chapter>
      <chapter osisID='Isa.46'>
        <verse osisID='Isa.46.1'>Bél klesl, Nébo se zhroutil, jejich modlářské stvůry byly naloženy na zvěř a na dobytek, ten náklad, který jste nosili, to břímě k zemdlení.</verse>
        <verse osisID='Isa.46.2'>Zvířata se zhroutila, klesla spolu, břímě nebyla s to zachránit; oni musí do zajetí.</verse>
        <verse osisID='Isa.46.3'>"Slyšte mě, dome Jákobův, všichni, kdo jste zůstali domu Izraelovu, vy, kteří jste chováni již od života matky, od matčina lůna na rukou nošeni:</verse>
        <verse osisID='Isa.46.4'>Já sám až do vašeho stáří, až do šedin vás budu nosit. Já jsem vás učinil a já vás ponesu, budu vás nosit a zachráním."</verse>
        <verse osisID='Isa.46.5'>"Komu mě připodobníte, a s kým mě srovnáte, komu mě přirovnáte, abychom si byli podobni?</verse>
        <verse osisID='Isa.46.6'>Z měšce sypou zlato a na váze odvažují stříbro, najmou si zlatníka, aby jim udělal boha a pak se hrbí a klanějí.</verse>
        <verse osisID='Isa.46.7'>Nosí ho na rameni, přenášejí ho, postaví jej na podstavec, a on stojí, ze svého místa se nehne. Úpějí k němu, ale on se jim neozve, z jejich soužení je nezachrání.</verse>
        <verse osisID='Isa.46.8'>Připomeňte si to, vzmužte se, vezměte si to k srdci, nevěrníci.</verse>
        <verse osisID='Isa.46.9'>Pamatujte na to, co bylo na počátku od věků! Já jsem Bůh a jiného už není, jsem Bůh a nic není jako já.</verse>
        <verse osisID='Isa.46.10'>Od počátku oznamuji, co se v budoucnu stane, od pradávna, co se ještě nestalo. Pravím: Moje rozhodnutí platí a co se mi líbí, uskutečním.</verse>
        <verse osisID='Isa.46.11'>Od východu povolávám dravce, ze vzdálené země muže své volby. Jak jsem slíbil, tak to uskutečním, jak jsem si předsevzal, tak to splním.</verse>
        <verse osisID='Isa.46.12'>Naslouchejte mi, vy zarputilci, vzdálení od spravedlnosti:</verse>
        <verse osisID='Isa.46.13'>Přiblížil jsem svoji spravedlnost, daleko už není, nebude už prodlévat má spása. Obdařím Sijón spásou, oslavím se v Izraeli."</verse>
      </chapter>
      <chapter osisID='Isa.47'>
        <verse osisID='Isa.47.1'>Sestup a seď v prachu, panno, dcero babylónská! Seď na zemi, připravena o trůn, kaldejská dcero! Už tě nebudou nazývat změkčilou a zhýčkanou.</verse>
        <verse osisID='Isa.47.2'>Chop se mlýnku a mel mouku! Odkryj závoj, zvedni vlečku, odkryj nohy, přebroď řeky!</verse>
        <verse osisID='Isa.47.3'>Ať se odkryje tvá nahota, ať se ukáže tvá hanba. Vykonám pomstu, nikdo mi nezabrání.</verse>
        <verse osisID='Isa.47.4'>Náš vykupitel je Svatý Izraele. Jeho jméno je Hospodin zástupů.</verse>
        <verse osisID='Isa.47.5'>Seď zticha, vstup do tmy, kaldejská dcero! Už nikdy tě nenazvou paní královských říší.</verse>
        <verse osisID='Isa.47.6'>Na svůj lid jsem se rozlítil, své dědictví znesvětit jsem nechal, vydal jsem je do tvé ruky. Neměla jsi s nimi slitování, svým jhem jsi i starce velmi obtížila.</verse>
        <verse osisID='Isa.47.7'>Řekla jsi: "Navěky budu paní!" Nikdy sis nic k srdci nebrala, nepamatovalas na poslední věci.</verse>
        <verse osisID='Isa.47.8'>Proto slyš teď toto, požitkářko, jež trůníš v bezpečí a v srdci si namlouváš: "Nade mne už není! Já nebudu sedět jako vdova, nepoznám, co je to ztratit děti."</verse>
        <verse osisID='Isa.47.9'>Dolehne na tebe obojí naráz, v jediném dni, bezdětnost i vdovství; dolehnou na tebe plnou měrou navzdory spoustě tvých kouzel a nesčíslným zaklínadlům.</verse>
        <verse osisID='Isa.47.10'>Ve své zlobě cítila ses bezpečná a řeklas: "Nikdo mě nevidí." Tvá moudrost a tvé vědění tě svedly na scestí. Říkala sis v srdci: "Jsem jenom já a nikdo víc už není."</verse>
        <verse osisID='Isa.47.11'>Dolehne na tebe zlo a nebudeš je umět odčarovat, postihne tě neštěstí a zažehnat je nedokážeš. Dolehne na tebe náhlý zmar, ani si to nestačíš uvědomit.</verse>
        <verse osisID='Isa.47.12'>Postav se tu se svým zaklínámím, se spoustou svých kouzel, jimiž se od mládí zaměstnáváš! Snad budeš mít úspěch, snad naženeš strachu.</verse>
        <verse osisID='Isa.47.13'>Zmalátnělas přes svá velká rozhodnutí. Jen ať se postaví a zachrání tě ti, kdo pozorují nebesa, kdo zírají na hvězdy, kdo při novoluní uvádějí ve známost, co by tě mohlo potkat.</verse>
        <verse osisID='Isa.47.14'>Hle, jsou jako sláma, spálí je oheň. Ti nevysvobodí z moci plamene ani vlastní život. Nezbude ani žhavé uhlí pro ohřátí ani oheň, u něhož by bylo možno sedět.</verse>
        <verse osisID='Isa.47.15'>Tak dopadnou ti, jimiž se zaměstnáváš, s nimiž obchoduješ už od svého mládí. Každý z nich na svých cestách zbloudí, nespatří tě nikdo.</verse>
      </chapter>
      <chapter osisID='Isa.48'>
        <verse osisID='Isa.48.1'>Slyšte to, dome Jákobův, vy, kdo jménem Izraelovým se nazýváte a z vod Judových jste vyšli, vy, kdo při Hospodinově jménu přísaháte, připomínáte si Boha Izraele, ne však pravdivě a spravedlivě.</verse>
        <verse osisID='Isa.48.2'>Podle města svatého se nazývají, hledají oporu v Bohu Izraele, jehož jméno je Hospodin zástupů.</verse>
        <verse osisID='Isa.48.3'>"Co se stalo na počátku, oznámil jsem předem, z mých úst to vyšlo, ohlásil jsem to; náhle jsem zasáhl a stalo se to.</verse>
        <verse osisID='Isa.48.4'>Přestože jsem věděl, jak jsi zatvrzelý, že tvá šíje je železná spona a tvé čelo z bronzu,</verse>
        <verse osisID='Isa.48.5'>oznamoval jsem ti všechno předem; dříve než co nastalo, jsem ti to ohlašoval, abys neříkal: »To udělala má modlářská stvůra, má tesaná a moje litá modla dala k tomu příkaz.«</verse>
        <verse osisID='Isa.48.6'>Slyšels o tom. Teď se na to všechno dívej! A co vy? Což také něco oznámíte? Od nynějška ti chci ohlašovat nové věci, utajené, že o nich nic nevíš.</verse>
        <verse osisID='Isa.48.7'>Právě teď jsou stvořeny, nikoli předtím, přede dneškem jsi o nich nic neslyšel a říci nemůžeš: »Hle, já to znám.«</verse>
        <verse osisID='Isa.48.8'>Nic jsi neslyšel, nic jsi nepoznal, tvé ucho předtím nic nezaslechlo. Vím, že jsi věrolomník věrolomný, říká se ti přece nevěrník už ze života matky;</verse>
        <verse osisID='Isa.48.9'>zdržoval jsem svůj hněv pro své jméno, pro svou chválu jsem se kvůli tobě krotil, nevyhladil jsem tě.</verse>
        <verse osisID='Isa.48.10'>Hle, přetavil jsem tě, ne však jako stříbro, vyzkoušel jsem tě v tavící peci utrpení.</verse>
        <verse osisID='Isa.48.11'>Kvůli sobě, kvůli sobě samému to dělám. Což smí být mé jméno znesvěceno? Svou slávu nikomu nedám."</verse>
        <verse osisID='Isa.48.12'>"Poslouchej mě, Jákobe, Izraeli, můj povolaný. Já, já jsem ten první, já jsem i poslední.</verse>
        <verse osisID='Isa.48.13'>Ano, moje ruka založila zemi, má pravice nebesa rozvinula; zavolám-li na ně, stanou tady spolu.</verse>
        <verse osisID='Isa.48.14'>Vy všichni se shromažďte a slyšte: Kdo z nich oznámil tyto věci? Hospodin jej miluje, on splní jeho záměr proti Babylónu; jeho paže zasáhne Kaldejce.</verse>
        <verse osisID='Isa.48.15'>Já sám jsem to prohlásil, já jsem ho povolal, přivedl jsem ho a jeho cesta bude zdárná.</verse>
        <verse osisID='Isa.48.16'>Přistupte ke mně a slyšte toto: Od počátku nemluvím potají, od chvíle, kdy se to začalo dít, jsem při tom." A nyní mne posílá Panovník Hospodin a jeho duch.</verse>
        <verse osisID='Isa.48.17'>Toto praví Hospodin, tvůj vykupitel, Svatý Izraele: "Já jsem Hospodin, tvůj Bůh. Já tě vyučuji tomu, co je ku prospěchu, uvádím tě na cestu, po níž půjdeš.</verse>
        <verse osisID='Isa.48.18'>Jen kdybys dal pozor na má přikázání, byl by tvůj pokoj jako řeka a tvá spravedlnost jako mořské vlny,</verse>
        <verse osisID='Isa.48.19'>tvého potomstva by bylo jako písku a těch, kteří vzejdou z tvého lůna, jako jeho zrnek; nebylo by vyťato a zahlazeno přede mnou jeho jméno."</verse>
        <verse osisID='Isa.48.20'>"Odejděte z Babylóna, prchněte od Kaldejců! S plesáním to oznamujte, všude rozhlašujte, rozneste to až do končin země, rcete: »Hospodin vykoupil Jákoba, svého služebníka.«</verse>
        <verse osisID='Isa.48.21'>Nebudou žíznit, až je povede vyschlými kraji, vodu ze skály jim vyvede jak bystřinu, rozpoltí skálu a v hojnosti potekou vody."</verse>
        <verse osisID='Isa.48.22'>"Nemají pokoj svévolníci," praví Hospodin.</verse>
      </chapter>
      <chapter osisID='Isa.49'>
        <verse osisID='Isa.49.1'>Slyšte mě, ostrovy, daleké národy, dávejte pozor! Hospodin mě povolal z života mateřského; od nitra mé matky připomínal moje jméno.</verse>
        <verse osisID='Isa.49.2'>Učinil má ústa ostrým mečem, skryl mě ve stínu své ruky. Udělal ze mne výborný šíp, ukryl mě ve svém toulci.</verse>
        <verse osisID='Isa.49.3'>Řekl mi: "Ty jsi můj služebník, Izrael, v tobě se oslavím."</verse>
        <verse osisID='Isa.49.4'>Já jsem však řekl: "Nadarmo jsem se namáhal, svou sílu jsem vydal pro nicotný přelud." A přece: U Hospodina je mé právo, můj výdělek u mého Boha.</verse>
        <verse osisID='Isa.49.5'>A nyní praví Hospodin, který mě vytvořil jako svého služebníka už v životě matky, abych k němu přivedl Jákoba nazpět, byť i nebyl shromážděn Izrael. Stal jsem se váženým v Hospodinových očích, můj Bůh je záštita moje.</verse>
        <verse osisID='Isa.49.6'>On dále řekl: "Nestačí, abys byl mým služebníkem, který má pozvednout Jákobovy kmeny a přivést zpátky ty z Izraele, kdo byli ušetřeni; dal jsem tě za světlo pronárodům, abys byl spása má do končin země."</verse>
        <verse osisID='Isa.49.7'>Toto praví Hospodin, vykupitel Izraele, jeho Svatý, tomu, který je v opovržení, jehož má kdejaký pronárod v ohavnosti, služebníku vládců: "Spatří tě králové a povstanou, a velmožové se skloní, kvůli Hospodinu, který je věrný, kvůli Svatému Izraele, který tě vyvolil."</verse>
        <verse osisID='Isa.49.8'>Toto praví Hospodin: "Odpovím ti v čase přízně, pomohu ti v den spásy, bude tě opatrovat, dám tě za smlouvu lidu, abys pozvedl zemi a zpustošená dědictví vrátil,</verse>
        <verse osisID='Isa.49.9'>abys řekl vězňům: »Vyjděte«, těm, kdo jsou v temnotách: »Ukažte se!« Při cestách se budou pást a na všech holých návrších naleznou pastvu.</verse>
        <verse osisID='Isa.49.10'>Nebudou hladovět ani žíznit, nebude je ubíjet sálající step a sluneční žár, neboť je povede ten, jenž se nad nimi slitovává, a dovede je ke zřídlům vod.</verse>
        <verse osisID='Isa.49.11'>Na všech svých horách učiním cestu, mé silnice budou vyvýšeny.</verse>
        <verse osisID='Isa.49.12'>Hle, jedni přijdou zdaleka, jiní od severu a jiní od moře a jiní ze země Síňanů."</verse>
        <verse osisID='Isa.49.13'>Plesejte, nebesa, a jásej, země, ať zvučně plesají hory, vždyť Hospodin potěšil svůj lid, slitoval se nad svými ujařmenými!</verse>
        <verse osisID='Isa.49.14'>Sijón říkával: "Hospodin mě opustil, Panovník na mě zapomenul."</verse>
        <verse osisID='Isa.49.15'>Cožpak může zapomenout žena na své pacholátko, neslitovat se nad synem vlastního života? I kdyby některé zapomněly, já na tebe nezapomenu.</verse>
        <verse osisID='Isa.49.16'>Hle, vyryl jsem si tě do dlaní, tvé hradby mám před sebou stále.</verse>
        <verse osisID='Isa.49.17'>Tvoji synové už pospíchají. Ti, kdo tě bořili a ničili, od tebe odtáhnou.</verse>
        <verse osisID='Isa.49.18'>Rozhlédni se kolem a viz: Tito všichni se shromáždí a přijdou k tobě. Jakože živ jsem já, je výrok Hospodinův, jimi všemi se okrášlíš jako okrasou, ozdobíš se jimi jako nevěsta.</verse>
        <verse osisID='Isa.49.19'>Tvé trosky a tvá zpustošená města, tvá pobořená země ti teď budou příliš těsné pro množství obyvatel, až odtáhnou ti, kdo tě hubili.</verse>
        <verse osisID='Isa.49.20'>Opět ti budou říkat synové tvé bezdětnosti: »Toto místo je mi těsné! Dej mi prostor, ať mám kde sídlit.«</verse>
        <verse osisID='Isa.49.21'>V srdci si řekneš: »Kdo mi zplodil tyto syny? Byla jsem bez dětí, bez manžela, přestěhovaná a zapuzená. Kdo je vychoval? Zůstala jsem zcela sama, kde se tito vzali?«"</verse>
        <verse osisID='Isa.49.22'>Toto praví Panovník Hospodin: "Hle, pokynu rukou pronárodům, k národům vztáhnu svou korouhev; v náručí přinesou tvé syny, tvé dcery budou neseny na ramenou.</verse>
        <verse osisID='Isa.49.23'>Králové budou tvými pěstouny a jejich kněžny tvými chůvami. Klanět se ti budou tváří k zemi, budou lízat prach tvých nohou. I poznáš, že já jsem Hospodin, že se nezklamou ti, kdo skládají svou naději ve mne."</verse>
        <verse osisID='Isa.49.24'>Lze vzít bohatýru to, co pobral? Může uniknout zajatý lid Spravedlivého?</verse>
        <verse osisID='Isa.49.25'>Ale Hospodin praví toto: "I bohatýru je možno vzít zajatce, co pobral ukrutník, může uniknout. Já s tvými odpůrci povedu spor, já spásu dám tvým synům.</verse>
        <verse osisID='Isa.49.26'>Tvé utiskovatele nakrmím jejich vlastním masem, jako moštem se opojí vlastní krví. I pozná všechno tvorstvo, že já Hospodin jsem tvůj spasitel a tvůj vykupitel, Přesilný Jákobův."</verse>
      </chapter>
      <chapter osisID='Isa.50'>
        <verse osisID='Isa.50.1'>Toto praví Hospodin: "Kde je rozlukový lístek vaší matky, jímž jsem ji vyhostil? Anebo je tu někdo z mých věřitelů, jemuž jsem vás prodal? Hle, byli jste prodáni svou vlastní vinou, vaše matka byla vyhoštěna jen pro vaše nevěrnosti.</verse>
        <verse osisID='Isa.50.2'>Když jsem přicházel, proč tu nikdo nebyl? Volal jsem, a nikdo se neozýval. Což je má ruka tak krátká k vykoupení? Nemá k vysvobození dost síly? Hle, svou pohrůžkou vysušuji moře a řeky obrací v poušť; ryby v nich páchnou, protože není vody, a lekají žízní.</verse>
        <verse osisID='Isa.50.3'>Nebesa odívám v pochmurnou temnotu a přikrývám je žíněným rouchem."</verse>
        <verse osisID='Isa.50.4'>Panovník Hospodin dal mi jazyk učedníků, abych uměl zemdleného podpírat slovem. On mě probouzí každého jitra, probouzí mi uši, abych slyšel jako učedníci.</verse>
        <verse osisID='Isa.50.5'>Panovník Hospodin mi otevřel uši a já nevzdoruji ani neuhýbám nazpět.</verse>
        <verse osisID='Isa.50.6'>Nastavuji záda těm, kteří mě bijí, a své líce těm, kdo rvou mé vousy, neukrývám svou tvář před potupami a popliváním.</verse>
        <verse osisID='Isa.50.7'>Panovník Hospodin je moje pomoc, proto nemohu být potupen, proto tvář svou nastavuji, jako kdyby byla z křemene, a vím, že nebudu zahanben.</verse>
        <verse osisID='Isa.50.8'>Blízko je ten, jenž mi zjedná spravedlnost. Kdo chce vést se mnou spory? Postavme se spolu! Kdo bude můj odpůrce na soudu? Ať ke mně přistoupí!</verse>
        <verse osisID='Isa.50.9'>Hle, Panovník Hospodin je moje pomoc. Kdo mě chce obvinit ze svévole? Hle, ti všichni zvetší jako šat, sežerou je moli.</verse>
        <verse osisID='Isa.50.10'>Kdo z vás se bojí Hospodina a poslouchá jeho služebníka? Kdo chodí v temnotách, kde není žádná záře, ten ať doufá v Hospodinovo jméno a opře se o svého Boha.</verse>
        <verse osisID='Isa.50.11'>Hle, vy všichni, kdo rozděláváte oheň, jiskrami se opásáte k boji. Jen choďte ve svitu svého ohně, v jiskrách, které jste zanítili! Má ruka vám způsobí, že ulehnete v trápení.</verse>
      </chapter>
      <chapter osisID='Isa.51'>
        <verse osisID='Isa.51.1'>Slyšte mě, kdo usilujete o spravedlnost, kdo hledáte Hospodina. Pohleďte na skálu, z níž jste vytesáni, na hlubokou jámu, z níž jste vykopáni.</verse>
        <verse osisID='Isa.51.2'>Pohleďte na Abrahama, svého otce, a na Sáru, která vás v bolestech porodila. Jeho jediného jsem povolal, požehnal jsem mu a rozmnožil jsem ho.</verse>
        <verse osisID='Isa.51.3'>Hospodin potěší Sijón, potěší všechna jeho místa, jež jsou v troskách. Jeho poušť změní, bude jako Eden, jeho pustina jako zahrada Hospodinova. Bude v něm veselí a radost, vzdávání díků a prozpěvování.</verse>
        <verse osisID='Isa.51.4'>"Věnuj mi pozornost, můj lide, můj národe, naslouchej mi! Ode mne vyjde zákon a mé právo svitne všem lidem.</verse>
        <verse osisID='Isa.51.5'>Má spravedlnost je blízko, má spása vzejde, všechny lidi bude soudit má paže. Ve mne skládají naději ostrovy, čekají na mou paži.</verse>
        <verse osisID='Isa.51.6'>Pozvedněte své oči k nebi, pohleďte dolů na zem! Nebesa se rozplynou jako dým a země zvetší jako roucho, rovněž tak její obyvatelé pomřou. Ale má spása bude tu věčně, má spravedlnost neztroskotá."</verse>
        <verse osisID='Isa.51.7'>"Slyšte mě, kdo znáte spravedlnost, lide, v jehož srdci je můj zákon. Nebojte se lidských pomluv, neděste se jejich hanobení!</verse>
        <verse osisID='Isa.51.8'>Moli je sežerou jako roucho, larvy je sežerou jako vlnu, ale má spravedlnost bude tu věčně a moje spása po všechna pokolení."</verse>
        <verse osisID='Isa.51.9'>Probuď se, probuď, oděj se mocí, Hospodinova paže! Probuď se jako za dnů dávnověku, za dávných pokolení! Což právě ty jsi neskolila obludu, neproklála draka?</verse>
        <verse osisID='Isa.51.10'>Což právě ty jsi nevysušila moře, vody obrovské propastné tůně, a nezřídila v mořských hlubinách cestu, aby vykoupení mohli přejít?</verse>
        <verse osisID='Isa.51.11'>Ti, za něž Hospodin zaplatil, se vrátí, přijdou na Sijón s plesáním a věčná radost bude na jejich hlavě. Dojdou veselí a radosti, na útěk se dají starosti a nářek.</verse>
        <verse osisID='Isa.51.12'>"Já, já jsem váš utěšitel. Proč se tedy bojíš člověka, jenž umírá, lidského syna, který je jak tráva?</verse>
        <verse osisID='Isa.51.13'>Zapomínáš na Hospodina, který tě stvořil, který roztáhl nebesa a položil základy země. Proč máš neustále, po celé dny, strach ze vzteku utiskovatele, který ti chystal zkázu? Kde je ten utiskovatel i se svým vztekem?"</verse>
        <verse osisID='Isa.51.14'>Brzy se spoutanému otevře žalář; nezemře v jámě, ani chléb mu nebude scházet.</verse>
        <verse osisID='Isa.51.15'>"Já Hospodin, tvůj Bůh, vzdouvám moře, až jeho vlny hlučí. - Hospodin zástupů je jeho jméno. -</verse>
        <verse osisID='Isa.51.16'>Vložil jsem ti do úst svá slova, přikryl jsem tě stínem své ruky, jako stan jsem roztáhl nebesa a položil základy země, a řekl jsem Sijónu: »Ty jsi můj lid«."</verse>
        <verse osisID='Isa.51.17'>Probuď se, probuď, povstaň, jeruzalémská dcero! Pila jsi z Hospodinovy ruky pohár jeho rozhořčení. Ten kalich, pohár závrati, jsi vypila až do dna.</verse>
        <verse osisID='Isa.51.18'>Nikdo ji nevede, žádný ze synů, jež porodila, nikdo ji neuchopil za ruku, žádný se synů, jež vychovala.</verse>
        <verse osisID='Isa.51.19'>Toto obojí tě potkalo, a kdo s tebou cítil? Zhouba a zkáza, hlad a meč. Čímpak tě potěším?</verse>
        <verse osisID='Isa.51.20'>Tvoji synové leží vysíleni na nárožích všech ulic jak divoká ovce v pasti pod tíhou Hospodinova rozhořčení, pohrůžek tvého Boha.</verse>
        <verse osisID='Isa.51.21'>Proto slyš toto, ty utištěná, opojená, ne však vínem:</verse>
        <verse osisID='Isa.51.22'>Toto praví tvůj Panovník Hospodin, tvůj Bůh, jenž vede spor svého lidu: "Hle, beru ti z rukou ten pohár závrati, ten kalich, pohár mého rozhořčení; už nikdy z něho nebudeš pít.</verse>
        <verse osisID='Isa.51.23'>Vkládám jej do ruky těm, kdo tě sužovali, kteří ti poroučeli: »Skloň se, když přicházíme kolem.« A ty jsi musela nastavovat záda, byla jsi jako země, jak ulice těm, kdo po ní chodí."</verse>
      </chapter>
      <chapter osisID='Isa.52'>
        <verse osisID='Isa.52.1'>Probuď se, probuď, oděj se silou, Sijóne, oděj se svými skvostnými rouchy, Jeruzaléme, město svaté, neboť už nikdy do tebe nevstoupí neobřezanec a nečistý.</verse>
        <verse osisID='Isa.52.2'>Setřes prach a povstaň, usídli se, Jeruzaléme, rozraz pouta na své šíji, zajatá dcero sijónská.</verse>
        <verse osisID='Isa.52.3'>Toto praví Hospodin: "Byli jste prodáni zadarmo, bez peněz budete vykoupeni.</verse>
        <verse osisID='Isa.52.4'>Toto praví Panovník Hospodin: Na začátku sestoupil můj lid do Egypta, aby tam pobýval jako host; na konci jej utiskovala Asýrie.</verse>
        <verse osisID='Isa.52.5'>Co teď mám udělat? - je výrok Hospodinův. Vždyť zadarmo byl vzat můj lid. Kdo mu vládnou, trápí jej, až kvílí, je výrok Hospodinův. Neustále, po celé dny, je znevažováno mé jméno.</verse>
        <verse osisID='Isa.52.6'>Můj lid však pozná mé jméno, pozná v onen den, že to jsem já, kdo prohlašuji: »Tu jsem«."</verse>
        <verse osisID='Isa.52.7'>Jak líbezné je, když po horách jdou nohy toho, jenž poselství nese a ohlašuje pokoj, jenž nese dobré poselství a ohlašuje spásu, jenž Sijónu hlásá: "Tvůj Bůh kraluje!"</verse>
        <verse osisID='Isa.52.8'>Slyš! Tvoji strážní pozvedají hlas, plesají společně, protože na vlastní oči vidí, že Hospodin se vrací na Sijón.</verse>
        <verse osisID='Isa.52.9'>Zvučně spolu plesejte, jeruzalémské trosky, vždyť Hospodin potěšil svůj lid, vykoupil Jeruzalém.</verse>
        <verse osisID='Isa.52.10'>Hospodin obnažil svou svatou paži před zraky všech pronárodů. I spatří všechny dálavy země spásu našeho Boha.</verse>
        <verse osisID='Isa.52.11'>Pryč, pryč odtud, vyjděte z Babylóna! Nedotýkejte se nečistého! Vyjděte z jeho středu! Očisťte se, vy, kdo nosíte Hospodinovo náčiní!</verse>
        <verse osisID='Isa.52.12'>Nemusíte však odcházet nakvap, nemusíte se dávat na útěk, protože Hospodin půjde před vámi, Bůh Izraele bude též uzavírat váš průvod.</verse>
        <verse osisID='Isa.52.13'>"Hle, můj služebník bude mít úspěch, zvedne se, povznese a vysoko se vyvýší.</verse>
        <verse osisID='Isa.52.14'>Jak mnozí ztrnuli úděsem nad tebou! Jeho vzezření bylo tak znetvořené, že nebyl podoben člověku, jeho vzhled takový, že nebyl podoben lidem.</verse>
        <verse osisID='Isa.52.15'>Avšak on pokropí mnohé pronárody krví, před ním si králové zakryjí ústa, protože spatří, co jim nebylo vyprávěno, porozumějí tomu, o čem neslyšeli."</verse>
      </chapter>
      <chapter osisID='Isa.53'>
        <verse osisID='Isa.53.1'>Kdo uvěří naší zprávě? Nad kým se zjeví paže Hospodinova?</verse>
        <verse osisID='Isa.53.2'>Vyrostl před ním jako proutek, jak oddenek z vyprahlé země, neměl vzhled ani důstojnost. Viděli jsme ho, ale byl tak nevzhledný, že jsme po něm nedychtili.</verse>
        <verse osisID='Isa.53.3'>Byl v opovržení, kdekdo se ho zřekl, muž plný bolesti, zkoušený nemocemi, jako ten, před nímž si člověk zakryje tvář, tak opovržený, že jsme si ho nevážili.</verse>
        <verse osisID='Isa.53.4'>Byly to však naše nemoci, jež nesl, naše bolesti na sebe vzal, ale domnívali jsme se, že je raněn, ubit od Boha a pokořen.</verse>
        <verse osisID='Isa.53.5'>Jenže on byl proklán pro naši nevěrnost, zmučen pro naši nepravost. Trestání snášel pro náš pokoj, jeho jizvami jsme uzdraveni.</verse>
        <verse osisID='Isa.53.6'>Všichni jsme bloudili jako ovce, každý z nás se dal svou cestou, jej však Hospodin postihl pro nepravost nás všech.</verse>
        <verse osisID='Isa.53.7'>Byl trápen a pokořil se, ústa neotevřel; jako beránek vedený na porážku, jako ovce před střihači zůstal němý, ústa neotevřel.</verse>
        <verse osisID='Isa.53.8'>Byl zadržen a vzat na soud. Kdopak pomyslí na jeho pokolení? Vždyť byl vyťat ze země živých, raněn pro nevěrnost mého lidu.</verse>
        <verse osisID='Isa.53.9'>Byl mu dán hrob se svévolníky, s boháčem smrt našel, ačkoli se nedopustil násilí a v jeho ústech nebylo lsti.</verse>
        <verse osisID='Isa.53.10'>Ale Hospodinovou vůlí bylo zkrušit ho nemocí, aby položil svůj život v oběť za vinu. Spatří potomstvo, bude dlouho živ a zdárně vykoná vůli Hospodinovu.</verse>
        <verse osisID='Isa.53.11'>Zbaven svého trápení spatří světlo, nasytí se dny. "Tím, co zakusí, získá můj spravedlivý služebník spravedlnost mnohým; jejich nepravosti on na sebe vezme.</verse>
        <verse osisID='Isa.53.12'>Proto mu dávám podíl mezi mnohými a s četnými bude dělit kořist za to, že vydal sám sebe na smrt a byl počten mezi nevěrníky." On nesl hřích mnohých, Bůh jej postihl místo nevěrných.</verse>
      </chapter>
      <chapter osisID='Isa.54'>
        <verse osisID='Isa.54.1'>Plesej, neplodná, která jsi nerodila, zvučně plesej a výskej, která ses v bolestech nesvíjela, protože synů osamělé bude více než synů provdané, praví Hospodin.</verse>
        <verse osisID='Isa.54.2'>Rozšiř místo ve svém stanu, ať napnou stanové houně tvých příbytků. Nerozpakuj se! Natáhni svá stanová lana a upevni kolíky.</verse>
        <verse osisID='Isa.54.3'>Rozmůžeš se napravo i nalevo, tvé potomstvo se zmocní pronárodů a osídlí zpustošená města.</verse>
        <verse osisID='Isa.54.4'>Neboj se, už se nemusíš stydět, nebuď zahanbená, už se nemusíš rdít studem. Zapomeneš na hanbu, kdy jsi byla neprovdána, nevzpomeneš na potupu svého vdovství.</verse>
        <verse osisID='Isa.54.5'>Tvým manželem je přece ten, jenž tě učinil, jeho jméno je Hospodin zástupů, tvým vykupitelem je Svatý Izraele; nazývá se Bohem celé země.</verse>
        <verse osisID='Isa.54.6'>Jako ženu opuštěnou a na duchu ztrápenou tě Hospodin povolal, ženu mladosti, jež byla zavržena, praví Bůh tvůj.</verse>
        <verse osisID='Isa.54.7'>"Na maličký okamžik jsem tě opustil, avšak shromáždím tě v převelikém slitování.</verse>
        <verse osisID='Isa.54.8'>V návalu rozlícení skryl jsem před tebou na okamžik svoji tvář, avšak ve věčném milosrdenství jsem se nad tebou slitoval, praví Hospodin, tvůj vykupitel."</verse>
        <verse osisID='Isa.54.9'>"Je to pro mě jako za dnů Noeho, kdy jsem se přísahou zavázal, že už nikdy vody Noeho zemi nezatopí. Právě tak jsem se přísežně odřekl rozlícení i pohrůžek vůči tobě.</verse>
        <verse osisID='Isa.54.10'>I kdyby ustoupily hory a pohnuly se pahorky, moje milosrdenství od tebe neustoupí a smlouva mého pokoje se nepohne, praví Hospodin, tvůj slitovník."</verse>
        <verse osisID='Isa.54.11'>"Ty utištěná, vichrem zmítaná, útěchy zbavená, hle, já ti do omítky vsadím drahokamy, za základ ti dám safíry.</verse>
        <verse osisID='Isa.54.12'>Cimbuří ti udělám rubínová, brány berylové a celé tvé obezdění z drahokamů.</verse>
        <verse osisID='Isa.54.13'>Všichni tví synové budou Hospodinovými učedníky; hojnost pokoje zjednám tvým synům.</verse>
        <verse osisID='Isa.54.14'>Podpírat tě bude spravedlnost, zbavena útisku nepocítíš bázně, děs se k tobě nepřiblíží.</verse>
        <verse osisID='Isa.54.15'>A kdyby se kdo proti tobě srotil, nebude to pocházet ode mne. Kdo se proti tobě srotí, v boji proti tobě padne.</verse>
        <verse osisID='Isa.54.16'>Hle, já jsem stvořil řemeslníka, jenž rozdmychuje uhlí v oheň a zhotovuje zbraně k užívání. A já jsem stvořil šiřitele zkázy, aby hubil.</verse>
        <verse osisID='Isa.54.17'>Žádná zbraň vyrobená proti tobě se nesetká se zdarem, každý jazyk, jenž proti tobě povstane na soudu, usvědčíš ze svévole. Toto je dědictví Hospodinových služebníků, jejich spravedlnost je ode mne, je výrok Hospodinův."</verse>
      </chapter>
      <chapter osisID='Isa.55'>
        <verse osisID='Isa.55.1'>"Vzhůru! Všichni, kdo žízníte, pojďte k vodám, i ten, kdo peníze nemá. Pojďte, kupujte a jezte, pojďte a kupujte bez peněz a bez placení víno a mléko!</verse>
        <verse osisID='Isa.55.2'>Proč utrácíte peníze, ale ne za chléb? A svůj výdělek za to, co nenasytí? Poslechněte mě a jezte, co je dobré, ať se vaše duše kochá tukem!</verse>
        <verse osisID='Isa.55.3'>Nakloňte ucho a pojďte ke mně, slyšte a budete živi! Uzavřu s vámi smlouvu věčnou, obnovím milosrdenství věrně Davidovi prokázaná."</verse>
        <verse osisID='Isa.55.4'>"Hle, dal jsem ho za svědka národům, národům za vévodu a zákonodárce.</verse>
        <verse osisID='Isa.55.5'>Hle, povoláš pronárod, který neznáš, pronárod, který tě nezná, přiběhne k tobě kvůli Hospodinu, tvému Bohu, za Svatým Izraele, který tě oslavil."</verse>
        <verse osisID='Isa.55.6'>Dotazujte se Hospodina, dokud je možno ho najít, volejte ho, dokud je blízko.</verse>
        <verse osisID='Isa.55.7'>Svévolník ať opustí svou cestu, muž propadlý ničemnostem svoje úmysly; nechť se vrátí k Hospodinu, slituje se nad ním, k Bohu našemu, vždyť odpouštím mnoho.</verse>
        <verse osisID='Isa.55.8'>"Mé úmysly nejsou úmysly vaše a vaše cesty nejsou cesty moje, je výrok Hospodinův.</verse>
        <verse osisID='Isa.55.9'>Jako jsou nebesa vyšší než země, tak převyšují cesty mé cesty vaše a úmysly mé úmysly vaše.</verse>
        <verse osisID='Isa.55.10'>Spustí-li se lijavec nebo padá-li sníh z nebe, nevrací se zpátky, nýbrž zavlažuje zemi a činí ji plodnou a úrodnou, takže vydává símě tomu, kdo rozsívá, a chléb tomu, kdo jí.</verse>
        <verse osisID='Isa.55.11'>Tak tomu bude s mým slovem, které vychází z mých úst: Nevrátí se ke mně s prázdnou, nýbrž vykoná, co chci, vykoná zdárně, k čemu jsem je poslal."</verse>
        <verse osisID='Isa.55.12'>"S radostí vyjdete a budete vedeni v pokoji. Hory a pahorky budou před vámi zvučně plesat a všechny stromy v poli budou tleskat.</verse>
        <verse osisID='Isa.55.13'>Místo trní vyroste cypřiš, místo plevele vzejde myrta. To bude k oslavě Hospodinova jména, za trvalé znamení, které nebude vymýceno."</verse>
      </chapter>
      <chapter osisID='Isa.56'>
        <verse osisID='Isa.56.1'>Toto praví Hospodin: "Dodržujte právo, jednejte spravedlivě, protože má spása se už přiblížila, už se zjevuje má spravedlnost.</verse>
        <verse osisID='Isa.56.2'>Blaze člověku, který tak jedná, lidskému synu, který se toho drží a dbá na to, aby neznesvěcoval den odpočinku, který se má na pozoru, aby jeho ruka neučinila nic zlého."</verse>
        <verse osisID='Isa.56.3'>Ať neříká nikdo z cizinců, kdo se připojil k Hospodinu: "Hospodin mě jistě odloučil od svého lidu." Ať neříká kleštěnec: "Hle, jsem strom suchý."</verse>
        <verse osisID='Isa.56.4'>Neboť toto praví Hospodin: "Kleštěncům, kteří, dbají na mé dny odpočinku a volí to, co si přeji, kteří se pevně drží mé smlouvy,</verse>
        <verse osisID='Isa.56.5'>dám ve svém domě a na svých hradbách památník s jménem lepším než synů a dcer: Dám jim jméno věčné, jež nebude vymýceno."</verse>
        <verse osisID='Isa.56.6'>Těm z cizinců, kteří se připojili k Hospodinu, aby mu sloužili a z lásky k jeho jménu se stali jeho služebníky, praví: "Všechny, kdo dbají na to, aby neznesvěcovali den odpočinku, kdo se pevně drží mé smlouvy,</verse>
        <verse osisID='Isa.56.7'>přivedu na svou svatou horu a ve svém domě modlitby je oblažím radostí, jejich oběti zápalné a obětní hody dojdou na mém oltáři zalíbení. Můj dům se bude nazývat domem modlitby pro všechny národy,</verse>
        <verse osisID='Isa.56.8'>je výrok Panovníka Hospodina, který shromažďuje zahnané z Izraele. Shromáždím k němu ještě další, k těm, kteří už k němu byli shromážděni."</verse>
        <verse osisID='Isa.56.9'>Všechna polní zvěři, přijď se nažrat! Přijď, všechna zvěři lesů!</verse>
        <verse osisID='Isa.56.10'>Ti, kdo jsou na stráži, jsou slepí, nikdo z nich nic neví; všichni jsou to němí psi, nedovedou ani štěkat; jen mluví ze sna, když ulehnou, rádi podřimují.</verse>
        <verse osisID='Isa.56.11'>Ale jsou to psi hltaví, nenasytní. A to jsou pastýři! Bez zájmu a pochopení. Všichni jsou obráceni k svým cestám, každý za svým ziskem, odkudkoli.</verse>
        <verse osisID='Isa.56.12'>"Přijďte! Opatřím víno, opojným nápojem se opojíme. Zítřek bude jako dnešek, velký, přebohatý."</verse>
      </chapter>
      <chapter osisID='Isa.57'>
        <verse osisID='Isa.57.1'>Spravedlivý hyne a není nikoho, kdo by si to bral k srdci. Zbožní muži bývají smeteni a nikoho nezajímá, že byl spravedlivý smeten zlem.</verse>
        <verse osisID='Isa.57.2'>Pokoje dosáhne ten, kdo jde správnou cestou. Odpočine na svém loži.</verse>
        <verse osisID='Isa.57.3'>"Předstupte sem, vy, synové té, která věští z mraků, potomstvo cizoložníka a nevěstky!</verse>
        <verse osisID='Isa.57.4'>Komu se tak škodolibě posmíváte? Komu že se pošklebujete? Na koho vyplazujete jazyk? Což nejste děti nevěrnosti, potomstvo zrady?</verse>
        <verse osisID='Isa.57.5'>Rozpalujete se u mohutných stromů, pod každým zeleným stromem, v roklích, pod skalními útesy zabíjíte děti.</verse>
        <verse osisID='Isa.57.6'>V rokli mezi hlazenými kameny je tvůj díl, ano, ty budou tvůj úděl. Také jim jsi přinášela úlitbu, obětovala dary. Tohle mě má těšit?</verse>
        <verse osisID='Isa.57.7'>Na hoře vysoko strmící zřídila sis lože, tam také stoupalas k obětním hodům.</verse>
        <verse osisID='Isa.57.8'>Za dveřmi a veřejemi sis dělala své pamětné znamení. Ode mne ses odvrátila, odhalovala ses, vystupovala jsi na své lože, rozšiřovala je, s oněmi ses spřáhla, milovala jsi jejich lože, zírala jsi na znamení údu.</verse>
        <verse osisID='Isa.57.9'>Mrhala jsi olejem pro Meleka, hýřila jsi svými mastmi, dodaleka vysílalas posly, snižovala ses až do podsvětí.</verse>
        <verse osisID='Isa.57.10'>Znavila ses množstvím svých cest, a neřeklas: »Nemá to význam.« Ve znamení údu jsi nalézala život, proto ses necítila vyčerpána.</verse>
        <verse osisID='Isa.57.11'>Koho ses polekala a koho se bojíš, že tolik lžeš? Na mne sis ani nevzpomněla, k srdci sis to nebrala. Jen proto, že jsem byl příliš dlouho zticha, nemáš přede mnou bázeň.</verse>
        <verse osisID='Isa.57.12'>Uvedu ve známost tvoji spravedlnost a tvé činy! Nic ti neprospějí.</verse>
        <verse osisID='Isa.57.13'>Až budeš křičet, ať si tě tvá sbírka bohů vysvobodí! Všechny je odnese vítr, odvane je vánek. Ale ten, kdo se utíká ke mně, dostane do dědictví zemi, do vlastnictví moji svatou horu."</verse>
        <verse osisID='Isa.57.14'>Řekne: "Navršte, navršte násep, vyrovnejte cestu, odstraňte mému lidu překážky z cesty!"</verse>
        <verse osisID='Isa.57.15'>Toto praví Vznešený a Vyvýšený, jehož přebývání je věčné, jehož jméno je Svatý: "Přebývám ve vyvýšennosti a svatosti, ale i s tím, jenž je zdeptaný a poníženého ducha, abych oživil ducha ponížených, abych oživil srdce zdeptaných.</verse>
        <verse osisID='Isa.57.16'>Nechci vést spory navěky, nebudu trvale rozlícen, jinak by přede mnou každý duch zemdlel; vždyť vše, co dýchá, jsem učinil sám.</verse>
        <verse osisID='Isa.57.17'>Rozlítil jsem se, když se lid provinil chamtivostí, bil jsem jej, skryl jsem se v rozlícení, že se odvrátil a šel cestou svého srdce.</verse>
        <verse osisID='Isa.57.18'>Viděl jsem jeho cesty; vyléčím jej však a povedu, vrátím potěšení jemu a těm, kdo s ním truchlíš.</verse>
        <verse osisID='Isa.57.19'>Stvořím ovoce rtů. Pokoj, pokoj dalekým i blízkým, praví Hospodin. Vyléčím jej.</verse>
        <verse osisID='Isa.57.20'>Svévolní budou jak vzedmuté moře, které se nemůže uklidnit, jehož vody vyvrhují špínu a kal.</verse>
        <verse osisID='Isa.57.21'>Nemají pokoj svévolníci," praví můj Bůh.</verse>
      </chapter>
      <chapter osisID='Isa.58'>
        <verse osisID='Isa.58.1'>"Volej z plna hrdla, bez zábran! Rozezvuč svůj hlas jako polnici! Mému lidu ohlas jeho nevěrnost, domu Jákobovu jeho hříchy.</verse>
        <verse osisID='Isa.58.2'>Den co den se mne dotazují, chtějí poznat moje cesty jako pronárod, jenž koná spravedlnost a řád svého Boha neopouští; na spravedlivé řády se mě doptávají, chtěli by mít Boha blízko.</verse>
        <verse osisID='Isa.58.3'>»Proč se postíme, a nevšímáš si toho? Pokořujeme se, a nebereš to na vědomí.« Právě v den, kdy se postíváte, hovíte svým zálibám a honíte všechny své dělníky.</verse>
        <verse osisID='Isa.58.4'>Postíte se jenom pro spory a hádky, abyste mohli svévolně udeřit pěstí. Nepostíte se tak, aby bylo slyšet váš hlas na výšině.</verse>
        <verse osisID='Isa.58.5'>Což to je půst, který si přeji? Den, kdy se člověk pokořuje, kdy hlavu sklání jako rákos, žínici obléká a popelem si podestýlá? Dá se toto nazvat postem, dnem, v němž má Hospodin zalíbení?</verse>
        <verse osisID='Isa.58.6'>Zdalipak půst, který já si přeji, není toto: Rozevřít okovy svévole, rozvázat jha, dát ujařmeným volnost, každé jho rozbít?</verse>
        <verse osisID='Isa.58.7'>Cožpak nemáš lámat svůj chléb hladovému, přijímat do domu utištěné, ty, kdo jsou bez přístřeší? Vidíš-li nahého, obléknout ho, nebýt netečný k vlastní krvi?</verse>
        <verse osisID='Isa.58.8'>Tehdy vyrazí jak jitřenka tvé světlo a rychle se zhojí tvá rána. Před tebou půjde tvá spravedlnost, za tebou se bude ubírat Hospodinova sláva.</verse>
        <verse osisID='Isa.58.9'>Tehdy zavoláš a Hospodin odpoví, vykřikneš o pomoc a on se ozve: »Tu jsem!« Odstraníš-li ze svého středu jho, hrozící prst a ničemná slova,</verse>
        <verse osisID='Isa.58.10'>budeš-li štědrý k hladovému a nasytíš-li ztrápeného, vzejde ti v temnotě světlo a tvůj soumrak bude jak poledne."</verse>
        <verse osisID='Isa.58.11'>Hospodin tě povede neustále, bude tě sytit i v krajinách vyprahlých, zdatnost dodá tvým kostem; budeš jako zahrada zavlažovaná, jako vodní zřídlo, jemuž se vody neztrácejí.</verse>
        <verse osisID='Isa.58.12'>Co bylo od věků v troskách, vybudují ti, kdo z tebe vzejdou, opět postavíš, co založila minulá pokolení. Nazvou tě tím, jenž zazdívá trhliny a obnovuje stezky k sídlům.</verse>
        <verse osisID='Isa.58.13'>Jestliže v den odpočinku upustíš od svých pochůzek, od prosazování svých pochůzek, od prosazování svých zálib v můj svatý den, nazveš-li den odpočinku rozkošným, svatý den Hospodinův přeslavným, budeš-li jej slavit tak, že se vzdáš svých cest, že přestaneš hovět svým zálibám a nepovedeš plané řeči,</verse>
        <verse osisID='Isa.58.14'>tu nalezneš rozkoš v Hospodinu "a já ti dovolím jezdit po posvátných návrších země a z dědictví tvého otce Jákoba tě budu živit." Tak promluvila Hospodinova ústa.</verse>
      </chapter>
      <chapter osisID='Isa.59'>
        <verse osisID='Isa.59.1'>Hle, Hospodinova ruka není krátká na spasení, jeho ucho není zalehlé, aby neslyšel.</verse>
        <verse osisID='Isa.59.2'>Jsou to právě vaše nepravosti, co vás odděluje od vašeho Boha, vaše hříchy zahalily jeho tvář před vámi, proto neslyší.</verse>
        <verse osisID='Isa.59.3'>Vaše dlaně jsou poskvrněny krví, vaše prsty nepravostí vaše rty mluví klam, váš jazyk přemílá podlosti.</verse>
        <verse osisID='Isa.59.4'>Nikdo nevolá po spravedlnosti, nikdo se nezastává pravdy. Doufají v nicotu a šalebně mluví, plodí trápení a rodí ničemnosti.</verse>
        <verse osisID='Isa.59.5'>Vyseděli baziliščí vejce, snují pavoučí vlákna. Kdo by jejich vejce pozřel, zemře, rozšlápne-li se, vyklouzne zmije.</verse>
        <verse osisID='Isa.59.6'>Jejich vlákna se nehodí na šat, svými výrobky se nepřikryjí. Jejich činy jsou jen ničemnosti, na dlaních jim lpí násilné skutky.</verse>
        <verse osisID='Isa.59.7'>Jejich nohy pádí za zlem, spěchají prolévat nevinnou krev. Zamýšlejí samé ničemnosti, na jejich silnicích číhá záhuba a zkáza.</verse>
        <verse osisID='Isa.59.8'>Cestu pokoje neznají, není práva v jejich stopách. Dělají si křivolaké cesty, kdo se jimi ubírá, nepozná pokoj.</verse>
        <verse osisID='Isa.59.9'>Proto se vzdálilo od nás právo, nedosahuje k nám spravedlnost. Čekáme na světlo, a je tma, na úsvit, a chodíme v šeru.</verse>
        <verse osisID='Isa.59.10'>Ohmatáváme stěnu jako slepí, hmatáme jako ti, kdo nemají zrak. V poledne klopýtáme, jako když se stmívá, mezi zdravými jsme jako mrtví.</verse>
        <verse osisID='Isa.59.11'>Hned všichni mručíme jako medvědi, hned zase lkáme jako holubice. Čekáme na právo, ale žádné tu není, na spásu, a ta se vzdálila od nás.</verse>
        <verse osisID='Isa.59.12'>Četné jsou naše nevěrnosti vůči tobě a naše hříchy svědčí proti nám, naše nevěrnosti se nás drží, známe svoje nepravosti:</verse>
        <verse osisID='Isa.59.13'>nevěrnost a zapírání Hospodina, odklon od našeho Boha, řeči o útisku, odpadnutí, v srdci nápady a úvahy o klamných věcech.</verse>
        <verse osisID='Isa.59.14'>Právo je úplně potlačeno, spravedlnost stojí někde v dáli, pravda klopýtá po náměstí, a co je správné, nemůže vstoupit.</verse>
        <verse osisID='Isa.59.15'>Pravda vyprchala, kořistí stane se ten, kdo se varuje zlého. Hospodin to však vidí a je zlé v jeho očích, že není žádného práva.</verse>
        <verse osisID='Isa.59.16'>Vidí, že není nikoho, žasne, že nikdo nezasáhne. Zachrání ho jeho paže, podepře ho jeho spravedlnost.</verse>
        <verse osisID='Isa.59.17'>Oděl se spravedlností jako pancířem a na hlavě má přilbu spásy, oděl se rouchem pomsty, jako pláštěm zahalil se rozhorlením.</verse>
        <verse osisID='Isa.59.18'>Podle vykonaných skutků odplatí svým protivníkům rozhořčením, svým nepřátelům za to, co páchali, ostrovům odplatí za spáchané skutky.</verse>
        <verse osisID='Isa.59.19'>I budou se bát Hospodinova jména na západě a jeho slávy na východu slunce, neboť se přivalí jako dravá řeka, kterou Hospodinův vítr žene vpřed.</verse>
        <verse osisID='Isa.59.20'>Vykupitel přijde k Sijónu, k těm, kdo se v Jákobovi odvrátili od nevěrnosti, je výrok Hospodinův.</verse>
        <verse osisID='Isa.59.21'>"Já pak s nimi uzavřu tuto smlouvu, praví Hospodin: Můj duch, který na tobě spočívá, a má slova, která jsem ti vložil do úst, nevzdálí se z úst tvých ani z úst tvého potomstva ani z úst potomstva tvého potomstva od nynějška až na věky," praví Hospodin.</verse>
      </chapter>
      <chapter osisID='Isa.60'>
        <verse osisID='Isa.60.1'>"Povstaň, rozjasni se, protože ti vzešlo světlo, vzešla nad tebou Hospodinova sláva.</verse>
        <verse osisID='Isa.60.2'>Hle, temnota přikrývá zemi, soumrak národy, ale nad tebou vzejde Hospodin a ukáže se nad tebou jeho sláva.</verse>
        <verse osisID='Isa.60.3'>K tvému světlu přijdou pronárody a králové k jasu, jenž nad tebou vzejde.</verse>
        <verse osisID='Isa.60.4'>Rozhlédni se kolem a viz, tito všichni se shromáždí a přijdou k tobě; zdaleka přijdou tví synové a dcery tvé budou v náručí chovány.</verse>
        <verse osisID='Isa.60.5'>Až to spatříš, rozzáříš se, tvé ustrašené srdce se radostně rozbuší, neboť hučící moře tě zahrne svými dary, přijde k tobě bohatství pronárodů.</verse>
        <verse osisID='Isa.60.6'>Přikryje tě záplava velbloudů, mladých velbloudů z Midjánu a Éfy; přijdou všichni ze Sáby, ponesou zlato a kadidlo a budou radostně zvěstovat Hospodinovu chválu.</verse>
        <verse osisID='Isa.60.7'>K tobě se shromáždí všechny ovce z Kédaru, nebajótští berani ti budou k službám; budou přinášeni na můj oltář k mému zalíbení, oslavím dům své slávy.</verse>
        <verse osisID='Isa.60.8'>Kdože jsou ti, kteří přilétají jako oblak? Jako holubice ke svým děrám?</verse>
        <verse osisID='Isa.60.9'>Ke mně s nadějí vzhlížejí ostrovy a zámořské lodě už zdávna, aby tvé syny přivezly zdaleka a s nimi jejich stříbro a zlato pro jméno Hospodina, tvého Boha, pro Svatého, Boha Izraele, který tě oslavil.</verse>
        <verse osisID='Isa.60.10'>Cizinci vystavějí tvé hradby a jejich králové ti budou k službám. Bil jsem tě ve svém rozlícení, se zalíbením se však nad tebou slitovávám.</verse>
        <verse osisID='Isa.60.11'>Tvé brány budou neustále otevřené, nebudou zavírány ve dne ani v noci, aby k tobě mohly přijít pronárody se svým bohatstvím a přivést i své krále.</verse>
        <verse osisID='Isa.60.12'>Pronárod a království, jež by ti nesloužily, zhynou. Takové pronárody propadnou úplné zkáze.</verse>
        <verse osisID='Isa.60.13'>Přijde k tobě sláva Libanónu, cypřiš spolu s platanem a zimostrázem, aby oslavily místo mé svatyně; chci uctít podnož svých nohou.</verse>
        <verse osisID='Isa.60.14'>Zkroušeni přijdou k tobě synové těch, kdo tě ujařmovali, u tvých nohou se budou kořit všichni, kteří tě znevažovali; nazvou tě »Město Hospodinovo«, »Sijón Svatého, Boha Izraele«."</verse>
        <verse osisID='Isa.60.15'>"Místo toho, abys bylo dále opuštěné, nenáviděné a bez poutníka, dám ti důstojnost navěky a veselí po všechna pokolení.</verse>
        <verse osisID='Isa.60.16'>Budeš sát mléko pronárodů, budeš sát z královských prsů. Poznáš, že já jsem Hospodin, tvůj spasitel, tvůj vykupitel, Přesilný Jákobův.</verse>
        <verse osisID='Isa.60.17'>Místo bronzu přinesu zlato a místo železa přinesu stříbro, místo dřeva bronz a místo kamení železo. Za dohlížitele ti dám pokoj a za poháněče spravedlnost.</verse>
        <verse osisID='Isa.60.18'>Nikdy už nebude slýcháno o násilí ve tvé zemi, o zhoubě a zkáze na tvém území. Své hradby budeš nazývat »Spása« a své brány »Chvála«.</verse>
        <verse osisID='Isa.60.19'>Už nebudeš mít slunce za světlo dne, ani jas měsíce ti nebude svítit. Hospodin ti bude světlem věčným, tvůj Bůh tvou oslavou.</verse>
        <verse osisID='Isa.60.20'>Tvé slunce nikdy nezapadne, tvůj měsíc nebude ubývat, neboť Hospodin ti bude světlem věčným. Dny tvého smutku skončily.</verse>
        <verse osisID='Isa.60.21'>Tvůj lid, všichni budou spravedliví, navěky obdrží do vlastnictví zemi, oni, výhonek z mé sadby, dílo mých rukou k mé oslavě.</verse>
        <verse osisID='Isa.60.22'>Z nejmenšího jich bude tisíc, z nejnepatrnějšího mocný národ. Já jsem Hospodin, vykonám to spěšně, v pravý čas."</verse>
      </chapter>
      <chapter osisID='Isa.61'>
        <verse osisID='Isa.61.1'>Duch Panovníka Hospodina je nade mnou. Hospodin mě pomazal k tomu, abych nesl radostnou zvěst pokorným, poslal mě obvázat rány zkroušených srdcem, vyhlásit zajatcům svobodu a vězňům propuštění,</verse>
        <verse osisID='Isa.61.2'>vyhlásit léto Hospodinovy přízně, den pomsty našeho Boha, potěšit všechny truchlící,</verse>
        <verse osisID='Isa.61.3'>pozvednout truchlící na Sijónu, dát jim místo popela na hlavu čelenku, olej veselí místo truchlení, závoj chvály místo ducha beznaděje. Nazvou je "Stromy spravedlnosti" a "Sadba Hospodinova" k jeho oslavě.</verse>
        <verse osisID='Isa.61.4'>Co bylo od věků v troskách, vybudují, postaví, co kdysi bylo zpustošeno, obnoví zničená města, zpustošená po celá pokolení.</verse>
        <verse osisID='Isa.61.5'>Stanou zde cizáci a budou vám pást ovce, synové ciziny budou vašimi rolníky a vinaři.</verse>
        <verse osisID='Isa.61.6'>Vy pak budete nazýváni "Hospodinovi kněží", bude se vám říkat "Sluhové našeho Boha". Budete užívat bohatství pronárodů a honosit se jejich slávou.</verse>
        <verse osisID='Isa.61.7'>Za svou dvojí ostudu a hanbu bude nad svým podílem lid plesat, dvojí dědictví obdrží v své zemi, budou mít věčně radost.</verse>
        <verse osisID='Isa.61.8'>"Neboť já Hospodin miluji právo, při zápalné oběti nenávidím vydírání. Jejich výdělek jim předám věrně a uzavřu s nimi smlouvu věčnou.</verse>
        <verse osisID='Isa.61.9'>Jejich potomstvo bude známé mezi pronárody a jejich potomci uprostřed národů. Všichni, kdo je spatří, rozpoznají na nich, že oni jsou to potomstvo, jemuž Hospodin žehná."</verse>
        <verse osisID='Isa.61.10'>Velmi se veselím z Hospodina, má duše jásá k chvále mého Boha, neboť mě oděl rouchem spásy, zahalil mě pláštěm spravedlnosti jak ženicha, jenž si jako kněz čelenku bere, a jako nevěstu, která se krášlí svými šperky.</verse>
        <verse osisID='Isa.61.11'>Jako země dává vzrůst tomu, co klíčí, jako zahrada dává vzklíčit tomu, co bylo zaseto, tak Panovník Hospodin dá vzklíčit spravedlnosti a chvále přede všemi pronárody.</verse>
      </chapter>
      <chapter osisID='Isa.62'>
        <verse osisID='Isa.62.1'>Kvůli Sijónu nebudu zticha, kvůli Jeruzalému si nedopřeji odpočinku, dokud jako záře nevzejde jeho spravedlnost, dokud jako pochodeň nevzplane jeho spása.</verse>
        <verse osisID='Isa.62.2'>Pronárody spatří tvoji spravedlnost a všichni králové tvou slávu. Nazvou tě novým jménem, jež určila Hospodinova ústa.</verse>
        <verse osisID='Isa.62.3'>Budeš nádhernou korunou v Hospodinově ruce a královským turbanem v dlaních svého Boha.</verse>
        <verse osisID='Isa.62.4'>Už nikdy o tobě neřeknou: "Opuštěná". A nikdy o tvé zemi neřeknou: "Zpustošená". Budou tě nazývat: "Oblíbená" a tvou zemi: "Vdaná", protože si tě Hospodin oblíbil a tvá země se vdala.</verse>
        <verse osisID='Isa.62.5'>Jako se mladík žení s pannou, tak se tví synové ožení s tebou. A jako se ženich veselí z nevěsty, tak se tvůj Bůh bude veselit z tebe.</verse>
        <verse osisID='Isa.62.6'>Na tvých hradbách, Jeruzaléme, jsem ustanovil strážce; po celý den a po celou noc ať nikdy nejsou zticha. Vy, kteří připomínáte Hospodina, nedopřávejte si klidu!</verse>
        <verse osisID='Isa.62.7'>Nedopřávejte mu klidu, dokud nepostaví Jeruzalém, dokud mu nevrátí v zemi chvalozpěv.</verse>
        <verse osisID='Isa.62.8'>Hospodin přisáhl svou pravicí, svou mocnou paží: "Už nikdy nedám tvé obilí za pokrm nepřátelům, už nikdy nebudou pít synové ciziny tvůj mošt, pro který jsi namáhavě pracovala.</verse>
        <verse osisID='Isa.62.9'>Co kdo sklidí, bude též jíst a bude chválit Hospodina, a kdo budou sbírat hrozny, budou z nich pít víno na mých svatých nádvořích."</verse>
        <verse osisID='Isa.62.10'>Projděte, projděte branami! Připravte lidu cestu! Vyrovnejte, vyrovnejte silnici! Odstraňte kamení! Zvedněte korouhev nad národy!</verse>
        <verse osisID='Isa.62.11'>Hle, Hospodin dává slyšet až do dálav země výzvu: "Vyřiďte dceři sijónské: Hle, přichází tvá spása!" Hle, svoji mzdu má s sebou, u sebe svůj výdělek.</verse>
        <verse osisID='Isa.62.12'>Nazvou je "Lid svatý", "Hospodinovi vykoupení". A tebe nazvou "Vyhledávaná", "Město neopuštěné".</verse>
      </chapter>
      <chapter osisID='Isa.63'>
        <verse osisID='Isa.63.1'>Kdo to přichází z Edómu, kdo v rouchu rudém jde z Bosry? Kdo je ten v úboru velebném, hrdě kráčející ve své velké síle? "Já, který právem vyhlašuji, že na vítězství stačím."</verse>
        <verse osisID='Isa.63.2'>Proč je tvůj úbor krvavě zbarven a tvé roucho jak toho, jenž v lisu šlape?</verse>
        <verse osisID='Isa.63.3'>"Sám jsem šlapal v lisovací kádi a nikdo z národů se mnou nebyl. Rozhněván jsem po nich šlapal, rozšlapal jsem je v svém rozhořčení, až šťáva z nich mi roucho postříkala, poskvrnil jsem si celý oděv.</verse>
        <verse osisID='Isa.63.4'>Den pomsty měl jsem v srdci, nastalo milostivé léto pro vykoupené.</verse>
        <verse osisID='Isa.63.5'>Rozhlédl jsem se, ale nebylo pomocníka, užasl jsem, opora žádná. K vítězství mi dopomohla vlastní paže, oporou mi bylo moje rozhořčení.</verse>
        <verse osisID='Isa.63.6'>Rozhněván jsem rozdupal národy, opojil jsem je svým rozhořčením; jejich mízu jsem nechal stékat k zemi."</verse>
        <verse osisID='Isa.63.7'>Milosrdenství Hospodinovo budu připomínat, Hospodinovy chvályhodné činy, všechno, jak Hospodin nás odměňoval, velkou jeho dobrotu k izraelskému domu. On je odměňoval podle svého slitování, podle svého velikého milosrdenství.</verse>
        <verse osisID='Isa.63.8'>Prohlásil: "Vždyť oni jsou můj lid, synové, kteří nebudou klamat." Stal jsem se jim spasitelem.</verse>
        <verse osisID='Isa.63.9'>Každým jejich soužením byl sužován a anděl stojící před jeho tváří je zachraňoval; svou láskou a shovívavostí je vykupoval, bral je na svá ramena a nosil je po všechny dny dávné.</verse>
        <verse osisID='Isa.63.10'>Oni se však vzpírali a trápili jeho svatého ducha, proto se jim změnil v nepřítele, sám bojoval s nimi.</verse>
        <verse osisID='Isa.63.11'>Avšak jeho lid se rozpomínal na dny dávné, na dny Mojžíšovy. Kde je ten, jenž vyvedl je z moře s pastýři svých ovcí? Kde je ten, jenž do nitra mu vložil svatého ducha svého?</verse>
        <verse osisID='Isa.63.12'>Ten, který je po pravici Mojžíšově vedl svou proslavenou paží, který před nimi rozpoltil vodstvo, a tak si učinil jméno věčné?</verse>
        <verse osisID='Isa.63.13'>Propastnými tůněmi je vedl jako koně pouští, ani neklopýtli,</verse>
        <verse osisID='Isa.63.14'>jako dobytek sestupující na pláň. Hospodinův duch je vedl do místa odpočinutí. Tak jsi vedl svůj lid a proslavil jsi své jméno.</verse>
        <verse osisID='Isa.63.15'>Pohlédni z nebes a podívej se ze svého svatého, proslaveného obydlí! Kde je tvé horlení a bohatýrská síla? Tvé cituplné nitro a tvé slitování jsou mi uzavřeny?</verse>
        <verse osisID='Isa.63.16'>Jsi přece náš Otec! Abraham nás nezná, Izrael, ten o nás neví. Hospodine, tys náš Otec, náš vykupitel odedávna, to je tvé jméno.</verse>
        <verse osisID='Isa.63.17'>Proč jsi nás nechal zbloudit, Hospodine, ze svých cest? Zatvrdil jsi naše srdce, aby se tě nebálo. Navrať se kvůli svým služebníkům, kvůli kmenům svého dědictví!</verse>
        <verse osisID='Isa.63.18'>Dočasně si tvůj svatý lid přivlastnili, tvou svatyni pošlapali naši protivníci.</verse>
        <verse osisID='Isa.63.19'>My jsme tvoji odedávna. Jim jsi nepanoval, nazýváni nebyli tvým jménem. [ (Isaiah 63:20) Kéž bys protrhl nebesa a sestoupil dolů, hory by se před tvou tváří potácely. ]</verse>
      </chapter>
      <chapter osisID='Isa.64'>
        <verse osisID='Isa.64.1'>Jako když oheň spaluje suché roští a uvádí do varu vodu, tak dáš poznat svým protivníkům své jméno. Pronárody se budou před tebou chvět.</verse>
        <verse osisID='Isa.64.2'>Když jsi konal hrozné činy, jichž jsme se nenadáli, sestoupils, a hory se před tvou tváří potácely.</verse>
        <verse osisID='Isa.64.3'>Od věků se něco takového neslyšelo, k sluchu neproniklo, oko nespatřilo, že by jiný bůh, mimo tebe, učinil něco pro toho, kdo na něj čeká.</verse>
        <verse osisID='Isa.64.4'>Zasazuješ se o toho, kdo s radostí koná spravedlnost, o ty, kdo na tebe pamatují na tvých cestách. Hle, byl jsi rozlícen, že jsme hřešili, na tvých cestách odvěkých však budeme zachráněni.</verse>
        <verse osisID='Isa.64.5'>Jako nečistí jsme byli všichni, všechna naše spravedlnost jako poskvrněný šat. Uvadli jsme všichni jako listí, naše nepravosti nás unášely jako vítr.</verse>
        <verse osisID='Isa.64.6'>Nebylo nikoho, kdo by vzýval tvé jméno, kdo by procitl a pevně se tě chopil, neboť jsi před námi ukryl svou tvář a nechal nás zmítat se pod mocí naší nepravosti.</verse>
        <verse osisID='Isa.64.7'>Ale nyní, Hospodine, tys náš Otec! My jsme hlína, tys náš tvůrce, a my všichni jsme dílo tvých rukou.</verse>
        <verse osisID='Isa.64.8'>Nebuď už tak rozlícen, Hospodine, naši nepravost už nikdy nepřipomínej. Prosíme, hleď, všichni jsme tvůj lid.</verse>
        <verse osisID='Isa.64.9'>Svatá města tvá se stala pouští, pouští se stal Sijón, pustou krajinou Jeruzalém.</verse>
        <verse osisID='Isa.64.10'>Náš svatý a proslavený dům, kde tě chválívali otcové naši, stal se spáleništěm, v troskách je vše, co nám bylo vzácné.</verse>
        <verse osisID='Isa.64.11'>Cožpak můžeš vzhledem k tomu, Hospodine, přemáhat se, zůstat zticha a tolik nás ponižovat?</verse>
      </chapter>
      <chapter osisID='Isa.65'>
        <verse osisID='Isa.65.1'>Dal jsem odpověď těm, kdo se neptali, dal jsem se nalézt těm, kdo mě nehledali. Řekl jsem: "Hle, tady jsem, jsem tady" pronárodu, který nevzýval mé jméno.</verse>
        <verse osisID='Isa.65.2'>Po celé dny vztahoval jsem ruce k lidu svéhlavému, k těm, kdo chodí po nedobré cestě, za vlastními úmysly.</verse>
        <verse osisID='Isa.65.3'>Je to lid, jenž neustále do očí mě dráždí: Obětují v zahradách, na cihlách kadidlo pálí,</verse>
        <verse osisID='Isa.65.4'>vysedávají v hrobech, nocují v tajemných skrýších, jedí maso z vepřů a ve svých nádobách mají polévku ze závadných věcí.</verse>
        <verse osisID='Isa.65.5'>Říkají: "Jdi si po svém, nepřistupuj ke mně, jsem pro tebe svatý." Tito jsou v mých chřípích kouřem, ohněm, který po celé dny plane.</verse>
        <verse osisID='Isa.65.6'>Hle, je to přede mnou zapsáno: "Nebudu zticha, dokud neodplatím. Do klína jim odplatím</verse>
        <verse osisID='Isa.65.7'>za nepravosti vaše a nepravosti vašich otců zároveň, praví Hospodin"; pálili kadidlo na horách, tupili mě na pahorcích. "Odměřím jim do klína jejich výdělek z dřívějška."</verse>
        <verse osisID='Isa.65.8'>Toto praví Hospodin: "Když se najde v hroznu šťáva, říkává se: »Nemař jej, je v něm požehnání.« Tak budu jednat kvůli svým služebníkům, aby se nic nezmařilo.</verse>
        <verse osisID='Isa.65.9'>Dám vzejít z Jákoba potomstvu a z Judy tomu, kdo dědičně obsadí mé hory. Obsadí je moji vyvolení, budou tam přebývat moji služebníci.</verse>
        <verse osisID='Isa.65.10'>Šáron se stane pastvinou ovcí, dolina Akór místem, kde bude dobytek odpočívat. To pro můj lid, který se mne bude dotazovat.</verse>
        <verse osisID='Isa.65.11'>Vás však, kteří opouštíte Hospodina, kdo zapomínáte na jeho svatou horu, kdo strojíte stůl pro bůžka štěstí a pro bůžka osudu naléváte kořeněné víno,</verse>
        <verse osisID='Isa.65.12'>vás jsem určil meči, vy všichni se musíte k popravě sklonit, neboť jsem volal, a vy jste neodpovídali, mluvil jsem, a vy jste neposlouchali, ale konali jste, co je zlé v mých očích, a zvolili jste si, co se mi nelíbí."</verse>
        <verse osisID='Isa.65.13'>A tak toto praví Panovník Hospodin: "Hle, moji služebníci budou jíst, vy však budete hladovět. Hle, moji služebníci budou pít, vy však budete žíznit. Hle, moji služebníci se budou radovat, vy se však budete stydět.</verse>
        <verse osisID='Isa.65.14'>Hle, moji služebníci budou plesat s pohodou v srdci, vy však pro bolest srdce budete křičet a pro trýzeň ducha kvílet.</verse>
        <verse osisID='Isa.65.15'>Zanecháte své jméno mým vyvoleným k vyhlašování kletby: »Ať tě Panovník Hospodin usmrtí!« Své služebníky nazve pak Bůh jménem jiným."</verse>
        <verse osisID='Isa.65.16'>Kdo si bude v té zemi dávat požehnání, bude si je dávat v Bohu pravém. Kdo bude v té zemi přísahat, bude přísahat při Bohu pravém. Minulá soužení budou zapomenuta, ukryta před mým zrakem.</verse>
        <verse osisID='Isa.65.17'>"Hle, já stvořím nová nebesa a novou zemi. Věci minulé nebudou připomínány, nevstoupí na mysl.</verse>
        <verse osisID='Isa.65.18'>Veselte se, jásejte stále a stále nad tím, co stvořím. Hle, já stvořím Jeruzalém k jásotu a jeho lid k veselí.</verse>
        <verse osisID='Isa.65.19'>I já budu nad Jeruzalémem jásat a veselit se ze svého lidu. Nikdy víc už nebude v něm slyšet pláč ani křik.</verse>
        <verse osisID='Isa.65.20'>Nikdy už tam nebude dítě, které zemře v několika dnech, ani stařec, který by se nedožil plnosti věku, protože bude mladíkem, kdo zemře ve stu letech. Ale hříšník, byť stoletý, bude zlořečen.</verse>
        <verse osisID='Isa.65.21'>Vystavějí domy a usadí se v nich, vysázejí vinice a budou jíst jejich plody.</verse>
        <verse osisID='Isa.65.22'>Nebudou stavět, aby se tam usadil jiný, nebudou sázet, aby z toho jedl jiný. Dny mého lidu budou jako dny stromu. Co svýma rukama vytvoří, to moji vyvolení sami spotřebují.</verse>
        <verse osisID='Isa.65.23'>Nebudou se namáhat nadarmo a nebudou rodit pro náhlý zánik, neboť jsou potomstvem těch, kdo byli Hospodinem požehnáni, oni i jejich potomci.</verse>
        <verse osisID='Isa.65.24'>Dříve než zavolají, já odpovím; budou ještě mluvit a já je už vyslyším.</verse>
        <verse osisID='Isa.65.25'>Vlk a beránek se budou pást spolu a lev jako dobytek bude žrát slámu, hadu však bude potravou prach. Nikdo už nebude páchat zlo a šířit zkázu na celé mé svaté hoře," praví Hospodin.</verse>
      </chapter>
      <chapter osisID='Isa.66'>
        <verse osisID='Isa.66.1'>Toto praví Hospodin: "Mým trůnem jsou nebesa a podnoží mých nohou země. Kdepak je ten dům, který mi chcete vybudovat? Kdepak je místo mého odpočinutí?</verse>
        <verse osisID='Isa.66.2'>Všechny tyto věci učinila moje ruka. Tak vznikly všechny tyto věci, je výrok Hospodinův. Laskavě pohlédnu na toho, kdo je utištěný a na duchu ubitý, kdo se třese před mým slovem."</verse>
        <verse osisID='Isa.66.3'>Člověk zabíjí v oběť býka i ubíjí člověka, obětuje jehňátko i láme vaz psu, přináší obětní dar i krev z vepřů dává, na připomínku pálí kadidlo i dobrořečí ničemné modle. Oni si vyvolují vlastní cesty, jejich duše si libuje v ohyzdných modlách.</verse>
        <verse osisID='Isa.66.4'>Já zase vyvolím jejich zvůli a uvedu na ně, čeho se lekají, protože jsem volal, a nikdo neodpovídal, mluvil jsem, a nikdo neposlouchal. Dopouštěli se toho, co je zlé v mých očích, a volili to, co se mi nelíbí."</verse>
        <verse osisID='Isa.66.5'>Slyšte slovo Hospodinovo, vy, kdo se třesete při jeho slovu! Říkávají vaši bratři, kteří vás nenávidí, kteří vás vypovídají pro mé jméno: "Ať se Hospodin oslaví, ať vidíme vaši radost!" Ale budou zahanbeni.</verse>
        <verse osisID='Isa.66.6'>Slyš! Hukot z města! Halas z chrámu! Hlas Hospodina, jenž odplácí svým nepřátelům za to, co spáchali.</verse>
        <verse osisID='Isa.66.7'>Dříve než ji přepadly porodní bolesti, porodila. Dříve než ji zachvátily porodní křeče, povila pacholíka.</verse>
        <verse osisID='Isa.66.8'>Kdo slyšel kdy něco takového? Kdo co takového spatřil? Což se zrodí země v jediném dni? Nebo pronárod snad bývá zplozen jedním rázem? Sotva se začala svíjet bolestí, už porodila sijónská dcera své syny.</verse>
        <verse osisID='Isa.66.9'>"Což já, který otvírám život, nemám umožnit narození? praví Hospodin. Když dávám plodnost, mám zavírat lůno? praví tvůj Bůh."</verse>
        <verse osisID='Isa.66.10'>Radujte se s dcerou jeruzalémskou a jásejte nad ní všichni, kdo ji milujete! Veselte se s ní, veselte, všichni, kdo jste nad ní truchlívali.</verse>
        <verse osisID='Isa.66.11'>Budete sát do sytosti potěšení z jejích prsů, budete s rozkoší pít plnými doušky z prsů její slávy.</verse>
        <verse osisID='Isa.66.12'>Toto praví Hospodin: "Hle, já k ní přivedu pokoj jako řeku a jako rozvodněný potok slávu pro národů. Budete sát nošeni v náručí, hýčkáni na kolenou.</verse>
        <verse osisID='Isa.66.13'>Jako když někoho utěšuje matka, tak vás budu těšit. V Jeruzalémě dojdete potěšení."</verse>
        <verse osisID='Isa.66.14'>Uvidíte to a vaše srdce se rozveselí, vaše kosti budou pučet jako mladá tráva. Bude zřejmé, že Hospodinova ruka je s jeho služebníky a že jeho hrozný hněv je proti jeho nepřátelům.</verse>
        <verse osisID='Isa.66.15'>Hle, Hospodin přichází v ohni a jeho vozy jsou jako vichřice, aby vylil hněv svůj v prchlivosti a své hrozby v plamenech ohně.</verse>
        <verse osisID='Isa.66.16'>Ohněm totiž a mečem povede Hospodin soud s veškerým tvorstvem. Mnoho bude těch, jež Hospodin skolí.</verse>
        <verse osisID='Isa.66.17'>"Ti, kdo se v zahradách posvěcují a očišťují po vzoru jednoho, který je uprostřed, ti, kdo jedí maso z vepřů a to, co je hodno opovržení, dokonce myši, společně zajdou", je výrok Hospodinův.</verse>
        <verse osisID='Isa.66.18'>"Já zakročím proti jejich činům a úmyslům a shromáždím všechny pronárody a jazyky. I přijdou a spatří mou slávu.</verse>
        <verse osisID='Isa.66.19'>Vložím na ně znamení a ty z nich, kdo vyváznou, vyšlu k pronárodům, do Taršíše, do Púlu a Lúdu, k těm, co natahují lučiště, do Túbalu a do Jávanu, na daleké ostrovy, které zprávu o mně ještě neslyšely ani nespatřily moji slávu; budou hlásat moji slávu mezi pronárody.</verse>
        <verse osisID='Isa.66.20'>Přivedou také ze všech pronárodů všechny vaše bratry jako obětní dar Hospodinu na koních a na vozech a na nosítkách, na mezcích a dromedárech na mou svatou horu do Jeruzaléma, praví Hospodin, tak jako budou přinášet Izraelci obětní dar do Hospodinova domu v čisté nádobě.</verse>
        <verse osisID='Isa.66.21'>Také z nich si vezmu kněze, lévijce," praví Hospodin.</verse>
        <verse osisID='Isa.66.22'>"Jako nová nebesa a nová země, které učiním, budou stát přede mnou, je výrok Hospodinův, tak nepohnutelně bude stát vaše potomstvo a vaše jméno.</verse>
        <verse osisID='Isa.66.23'>O každém novoluní, v každý den odpočinku, přijde se sklonit veškeré tvorstvo přede mnou, praví Hospodin.</verse>
        <verse osisID='Isa.66.24'>Až vyjdou, spatří mrtvá těla mužů, kteří mi byli nevěrní. Jejich červ neumírá, jejich oheň neuhasne; budou strašlivou výstrahou všemu tvorstvu."</verse>
      </chapter>
    </div></osisText>
</osis>