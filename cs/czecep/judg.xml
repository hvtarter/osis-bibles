<?xml version='1.0' encoding='UTF-8'?>
<osis xmlns='http://www.bibletechnologies.net/2003/OSIS/namespace' xsi:schemaLocation='http://www.bibletechnologies.net/2003/OSIS/namespace http://www.bibletechnologies.net/osisCore.2.1.1.xsd' xmlns:xsi='http://www.w3.org/2001/XMLSchema-instance'>
  <osisText osisRefWork='Bible' osisIDWork='CzeCEP' xml:lang='cs'>
    <header>
      <revisionDesc>
        <date>2010-02-26</date>
        <p>initial OSIS 2.1.1 version</p>
      </revisionDesc>
      <work osisWork='CzeCEP'>
        <title>Czech Ekumenicky Cesky preklad</title>
        <contributor>Sword Project</contributor>
        <creator>Pan Tau</creator>
        <creator role='encoder'>ZefToOsis 1.0.0</creator>
        <subject>holy bible</subject>
        <date>2009-01-23</date>
        <description>Czech Ekumenicky Cesky preklad: Bible Pismo svate Stareho i Noveho Zakona podle ekumenickeho vydani z r. 1985 (c) Ekumenicka\par rada cirkvi v CR.</description>
        <publisher>graphic artist</publisher>
        <type type='OSIS'>Bible</type>
        <identifier type='OSIS'>CzeCEP</identifier>
        <source>http://www.crosswire.org/sword/servlet/SwordMod.Verify?modName=CzeCEP</source>
        <language type='IETF'>cs</language>
        <relation/>
        <coverage>provide the bible to the world</coverage>
        <rights>Copyrighted</rights>
        <scope/>
        <refSystem>Bible</refSystem>
      </work>
    </header>
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
  <div type='book' osisID='Judg'>
      <chapter osisID='Judg.1'>
        <verse osisID='Judg.1.1'>Po Jozuově smrti se synové Izraele dotázali Hospodina: "Kdo z nás má vytáhnout do boje proti Kenaancům první?"</verse>
        <verse osisID='Judg.1.2'>Hospodin odpověděl: "První potáhne Juda; do jeho rukou jsem dal zemi."</verse>
        <verse osisID='Judg.1.3'>I vyzval Juda svého bratra Šimeóna: "Vytáhni se mnou do území, které mi bylo přiděleno losem, a budeme bojovat proti Kenaancům. Já pak půjdu zase s tebou do území přiděleného tobě." Šimeón s ním tedy šel.</verse>
        <verse osisID='Judg.1.4'>Juda vytáhl a Hospodin vydal Kenaance a Perizejce do jejich rukou. Pobili je v Bezeku, deset tisíc mužů.</verse>
        <verse osisID='Judg.1.5'>V Bezeku zastihli také Adoní-bezeka a bojovali proti němu a pobili Kenaance a Perizejce.</verse>
        <verse osisID='Judg.1.6'>Avšak Adoní-bezek utekl. Proto jej pronásledovali, chytili jej a uťali mu palce na rukou i u nohou.</verse>
        <verse osisID='Judg.1.7'>Tu Adoní-bezek doznal: "Sedmdesát králů s uťatými palci na rukou i u nohou sbíralo drobty pod mým stolem. Jak jsem činíval, tak mi Bůh odplatil." Odvlekli jej do Jeruzaléma a tam zemřel.</verse>
        <verse osisID='Judg.1.8'>Judovci bojovali proti Jeruzalému, dobyli jej, vybili ostřím meče a město vypálili.</verse>
        <verse osisID='Judg.1.9'>Potom se vypravili do boje proti Kenaancům, kteří byli usazeni na pohoří, v Negebu a v Přímořské nížině.</verse>
        <verse osisID='Judg.1.10'>Tak se vydal Juda proti Kenaancům sídlícím v Chebrónu; Chebrón se předtím jmenoval Kirjat-arba. Pobili Šešaje, Achímana a Talmaje.</verse>
        <verse osisID='Judg.1.11'>Odtud se vydal proti obyvatelům Debíru; Debír se předtím jmenoval Kirjat-sefer.</verse>
        <verse osisID='Judg.1.12'>Káleb tenkrát prohlásil: "Kdo přepadne Kirjat-sefer a dobude jej, tomu dám za manželku svou dceru Aksu."</verse>
        <verse osisID='Judg.1.13'>Dobyl jej Otníel, syn Kenazův, mladší bratr Kálebův; dal mu tedy svou dceru Aksu za manželku.</verse>
        <verse osisID='Judg.1.14'>Když přišla, navedla jej, aby žádal jejího otce o pole. Sesedla z osla. Káleb se jí otázal: "Co si přeješ?"</verse>
        <verse osisID='Judg.1.15'>Odpověděla mu: "Obdař mě požehnáním! Když jsi mne provdal do jižního suchopáru, dej mi také vodní zřídla." Káleb jí tedy dal zřídla, horní a dolní.</verse>
        <verse osisID='Judg.1.16'>Kénijci, synové Mojžíšova tchána, vytáhli z Palmového města spolu s Judovci do Judské stepi jižně od Aradu. Tam se usadili s lidem.</verse>
        <verse osisID='Judg.1.17'>Juda však táhl se svým bratrem Šimeónem a pobili Kenaance sídlící v Sefatu. Zničili město jako klaté; proto mu dali jméno Chorma (to je Klatbě propadlé).</verse>
        <verse osisID='Judg.1.18'>Juda dobyl také Gázu a její území, Aškalón a jeho území, Ekrón a jeho území.</verse>
        <verse osisID='Judg.1.19'>Hospodin byl s Judou. Podrobil si pohoří, avšak nebyl s to podrobit si obyvatele doliny, protože měli železné vozy.</verse>
        <verse osisID='Judg.1.20'>Kálebovi dali Chebrón, jak rozhodl Mojžíš; vyhnal odtud tři Anákovce.</verse>
        <verse osisID='Judg.1.21'>Pokud však jde o Jebúsejce, obyvatele Jeruzaléma, nebyli Benjamínovci s to si je podrobit; proto až dodnes sídlí Jebúsejec v Jeruzalémě spolu s Benjamínovci.</verse>
        <verse osisID='Judg.1.22'>Také dům Josefův vytáhl, a to k Bét-elu, a Hospodin byl s nimi.</verse>
        <verse osisID='Judg.1.23'>Dům Josefův provedl v Bét-elu průzkum; město se předtím jmenovalo Lúz.</verse>
        <verse osisID='Judg.1.24'>Hlídka spatřila muže vycházejícího z města a vyzvala ho: "Ukaž nám, kudy se dá vniknout do města, a my ti dáme milost."</verse>
        <verse osisID='Judg.1.25'>Ukázal jim tedy, kudy se dá vniknout do města. Město vybili ostřím meče, ale toho muže i všechnu jeho čeleď propustili.</verse>
        <verse osisID='Judg.1.26'>Muž se odebral do chetejské země a vystavěl město, kterému dal jméno Lúz; tak se jmenuje až dodnes.</verse>
        <verse osisID='Judg.1.27'>Manases však nebyl s to podrobit si Bét-šeán a jeho vesnice ani Taanak a jeho vesnice ani obyvatele Dóru a jeho vesnic ani obyvatele Jibleámu a jeho vesnic ani obyvatele Megida a jeho vesnic, a to umožnilo Kenaancům zůstat v té zemi.</verse>
        <verse osisID='Judg.1.28'>Teprve když se Izrael vzmohl, podrobil Kenaance nuceným pracím, ale nebyl s to podrobit si je úplně.</verse>
        <verse osisID='Judg.1.29'>Efrajim nebyl s to podrobit si Kenaance sídlící v Gezeru; Kenaanci sídlili v Gezeru uprostřed nich.</verse>
        <verse osisID='Judg.1.30'>Zabulón nebyl s to podrobit si obyvatele Kitrónu ani obyvatele Nahalólu; Kenaanci sídlili uprostřed nich, ale časem byli podrobeni nuceným pracím.</verse>
        <verse osisID='Judg.1.31'>Ašer nebyl s to podrobit si obyvatele Aka ani obyvatele Sidónu, Achlábu, Akzíbu, Chelby, Afíku a Rechóbu.</verse>
        <verse osisID='Judg.1.32'>Ašerovci sídlili uprostřed Kenaanců usedlých v zemi, protože nebyli s to si je podrobit.</verse>
        <verse osisID='Judg.1.33'>Neftalí nebyl s to podrobit si obyvatele Bét-šemeše ani Bét-anaty; sídlil uprostřed Kenaanců usedlých v zemi, ale obyvatelé Bét-šemeše a Bét-anaty jím byli časem podrobeni nuceným pracím.</verse>
        <verse osisID='Judg.1.34'>Danovce zatlačili Emorejci do hor a nedovolili jim sestoupit do doliny.</verse>
        <verse osisID='Judg.1.35'>To umožnilo Emorejcům zůstat v Har-cheresu, v Ajalónu a v Šaalbímu. Když však vzrostla moc Josefova domu, byli podrobeni nuceným pracím.</verse>
        <verse osisID='Judg.1.36'>Emorejská hranice vedla od Svahu štírů, od Skaliska nahoru.</verse>
      </chapter>
      <chapter osisID='Judg.2'>
        <verse osisID='Judg.2.1'>I vystoupil posel Hospodinův z Gilgálu do Bokímu a volal: "Vyvedl jsem vás z Egypta a uvedl jsem vás do země, kterou jsem přísežně slíbil vašim otcům. Prohlásil jsem: »Svou smlouvu s vámi navěky nezruším.</verse>
        <verse osisID='Judg.2.2'>Vy však nesmíte uzavřít žádnou smlouvu s obyvateli této země. Jejich oltáře rozkopáte.« Vy jste mě neuposlechli. Čeho jste se to dopustili?</verse>
        <verse osisID='Judg.2.3'>Proto jsem také prohlásil: »Nevypudím je před vámi. Budou vám osidlem a jejich bohové vám budou léčkou.«"</verse>
        <verse osisID='Judg.2.4'>Když Hospodinův posel promluvil tato slova ke všem Izraelcům, dal se lid do hlasitého pláče.</verse>
        <verse osisID='Judg.2.5'>Proto dali tomu místu jméno Bokím (to je Plačící) a obětovali tam Hospodinu.</verse>
        <verse osisID='Judg.2.6'>Když Jozue propustil lid, odebrali se Izraelci každý do svého dědictví, aby obsadili zemi.</verse>
        <verse osisID='Judg.2.7'>Lid sloužil Hospodinu po všechny dny Jozuovy a po celou dobu života starších, kteří Jozua přežili a viděli celé velké Hospodinovo dílo, které pro Izraele vykonal.</verse>
        <verse osisID='Judg.2.8'>I zemřel Hospodinův služebník Jozue, syn Núnův, ve věku sto desíti let.</verse>
        <verse osisID='Judg.2.9'>Pochovali ho na jeho dědičném území v Timnat-cheresu v Efrajimském pohoří severně od hory Gaaše.</verse>
        <verse osisID='Judg.2.10'>Též celé ono pokolení se odebralo ke svým otcům. Po nich nastoupilo jiné pokolení, které neznalo Hospodina ani jeho dílo, jež pro Izraele vykonal.</verse>
        <verse osisID='Judg.2.11'>Izraelci se dopouštěli toho, co je zlé v Hospodinových očích, a sloužili baalům.</verse>
        <verse osisID='Judg.2.12'>Opustili Hospodina, Boha svých otců, který je vyvedl z egyptské země. Chodili za jinými bohy, za božstvy těch národů, které byly kolem nich, a klaněli se jim. Tak Hospodina uráželi.</verse>
        <verse osisID='Judg.2.13'>Opustili Hospodina a sloužili Baalovi a Aštoretě.</verse>
        <verse osisID='Judg.2.14'>Proto Hospodin vzplanul proti Izraeli hněvem a vydal jej do rukou plenitelů a ti jej plenili. Vydal je napospas okolním nepřátelům, že už vůbec před svými nepřáteli nemohli obstát.</verse>
        <verse osisID='Judg.2.15'>Pokaždé, když vytrhli do boje, zle na ně dopadla Hospodinova ruka, jak jim to Hospodin prohlásil a přísahou stvrdil. Doléhalo na ně veliké soužení.</verse>
        <verse osisID='Judg.2.16'>I povolával Hospodin soudce, aby je vysvobozovali z rukou plenitelů.</verse>
        <verse osisID='Judg.2.17'>Avšak ani své soudce neposlouchali, dál smilnili s jinými bohy a klaněli se jim. Brzo sešli z cesty, po níž chodívali jejich otcové v poslušnosti Hospodinových přikázání; vůbec tak nejednali.</verse>
        <verse osisID='Judg.2.18'>Kdykoli jim Hospodin povolával soudce, býval se soudcem a vysvobozoval je z rukou nepřátel po všechny soudcovy dny. Hospodin měl totiž s nimi soucit, když sténali pod svými utlačovateli a tyrany.</verse>
        <verse osisID='Judg.2.19'>Po soudcově smrti si však opět počínali hůře než jejich otcové, chodili za jinými bohy, sloužili jim a klaněli se jim. Nevzdali se svých způsobů ani svého zatvrzelého počínání.</verse>
        <verse osisID='Judg.2.20'>Proto Hospodin vzplanul proti Izraeli hněvem a prohlásil: "Protože tento pronárod přestoupil moji smlouvu, kterou jsem uložil jejich otcům, a neposlouchají mě,</verse>
        <verse osisID='Judg.2.21'>ani já už před nimi nevyženu žádný z těch pronárodů, které ponechal Jozue, než zemřel.</verse>
        <verse osisID='Judg.2.22'>Jimi budu Izraele zkoušet, zda bude chodit po cestě Hospodinově právě tak bedlivě jako jejich otcové, či nebude."</verse>
        <verse osisID='Judg.2.23'>Hospodin tam proto tyto pronárody nechal a nevyhnal je hned, ani je nevydal do Jozuových rukou.</verse>
      </chapter>
      <chapter osisID='Judg.3'>
        <verse osisID='Judg.3.1'>Tyto pronárody ponechal Hospodin, aby jimi zkoušel Izraele, totiž všechny ty, kteří nepoznali žádné boje o Kenaan,</verse>
        <verse osisID='Judg.3.2'>aby je izraelská pokolení poznala a naučila se bojovat, ti totiž, kteří předtím boj vůbec nepoznali:</verse>
        <verse osisID='Judg.3.3'>ponechal pět pelištejských knížat a všechny Kenaance i Sidóňany a Chivejce, kteří obývali Libanónské pohoří od hory Baal-chermónu až po cestu do Chamátu.</verse>
        <verse osisID='Judg.3.4'>Ti zůstali, aby byl skrze ně Izrael zkoušen, aby se ukázalo, budou-li poslouchat Hospodinovy příkazy, které přikázal jejich otcům skrze Mojžíše.</verse>
        <verse osisID='Judg.3.5'>Izraelci tedy sídlili uprostřed Kenaanců, Chetejců, Emorejců, Perizejců, Chivejců a Jebúsejců.</verse>
        <verse osisID='Judg.3.6'>Brali si jejich dcery za ženy a své dcery dávali jejich synům a sloužili jejich bohům.</verse>
        <verse osisID='Judg.3.7'>Izraelci se dopouštěli toho, co je zlé v Hospodinových očích. Zapomněli na svého Boha Hospodina a sloužili baalům a ašerám.</verse>
        <verse osisID='Judg.3.8'>Proto Hospodin vzplanul proti Izraeli hněvem a vydal jej napospas Kúšanovi Rišátajimskému, králi aramského Dvojříčí. Izraelci otročili Kúšanovi Rišátajimskému osm let.</verse>
        <verse osisID='Judg.3.9'>I úpěli Izraelci k Hospodinu a Hospodin jim povolal vysvoboditele, aby je vysvobodil, Otníela, syna Kenazova, mladšího bratra Kálebova.</verse>
        <verse osisID='Judg.3.10'>Na něm spočinul duch Hospodinův a on se ujal soudu nad Izraelem. Vytrhl do boje a Hospodin mu vydal do rukou aramejského krále Kúšana Rišátajimského. Na Kúšana Rišátajimského mocně dolehla jeho ruka.</verse>
        <verse osisID='Judg.3.11'>Země pak žila v míru po čtyřicet let, dokud Otníel, syn Kenazův, nezemřel.</verse>
        <verse osisID='Judg.3.12'>Izraelci se dále dopouštěli toho, co je zlé v Hospodinových očích. Proto Hospodin dopustil, aby moábský král Eglón nabyl nad Izraelem vrchu, neboť se dopouštěli toho, co je zlé v Hospodinových očích.</verse>
        <verse osisID='Judg.3.13'>Eglón k sobě shromáždil Amónovce a Amáleka, vytáhl a přepadl Izraele. Přitom obsadili Palmové město.</verse>
        <verse osisID='Judg.3.14'>Izraelci otročili moábskému králi Eglónovi osmnáct let.</verse>
        <verse osisID='Judg.3.15'>I úpěli Izraelci k Hospodinu a Hospodin jim povolal vysvoboditele, Ehúda, syna Benjamínce Géry, muže, který nevládl pravou rukou. Po něm poslali Izraelci moábskému králi Eglónovi obětní dar.</verse>
        <verse osisID='Judg.3.16'>Ehúd si zhotovil na píď dlouhou oboustrannou dýku, připásal si ji pod šat k pravému boku</verse>
        <verse osisID='Judg.3.17'>a přinesl moábskému králi Eglónovi obětní dar. Eglón byl velice tlustý.</verse>
        <verse osisID='Judg.3.18'>Jakmile skončilo předání obětního daru, Ehúd propustil lid, který obětní dar přinesl,</verse>
        <verse osisID='Judg.3.19'>a sám se vrátil od model u Posvátného kruhu a řekl: "Mám pro tebe tajné sdělení, králi." Král řekl: "Tiše!" Všichni, kteří ho obklopovali, od něho tedy odešli.</verse>
        <verse osisID='Judg.3.20'>Eglón seděl v chladném vrchním pokoji, určeném jenom pro něho. Ehúd k němu přistoupil a řekl: "Mám pro tebe výrok Boží." Eglón povstal z křesla.</verse>
        <verse osisID='Judg.3.21'>Vtom Ehúd vytrhl levicí od pravého boku dýku a vrazil mu ji do břicha.</verse>
        <verse osisID='Judg.3.22'>Za čepelí vnikl i jílec a tuk se za čepelí zavřel, protože mu dýku z břicha nevytáhl. Vyšel ven záchodem</verse>
        <verse osisID='Judg.3.23'>a prošel chodbou; dveře vrchního pokoje však za sebou zavřel na zástrčku.</verse>
        <verse osisID='Judg.3.24'>Sotva vyšel, přišli Eglónovi služebníci. Když viděli, že dveře vrchního pokoje jsou zavřeny na zástrčku, řekli si: "Jistě vykonává v chladném pokoji svou potřebu."</verse>
        <verse osisID='Judg.3.25'>Načekali se až hanba, nikdo však dveře vrchního pokoje neotvíral. Proto vzali klíč, otevřeli, a hle, jejich pán leží na zemi mrtev.</verse>
        <verse osisID='Judg.3.26'>Zatímco váhali, Ehúd unikl, již minul modly a unikl do Seíry.</verse>
        <verse osisID='Judg.3.27'>Jakmile přišel, dal troubit po Efrajimském pohoří na polnici. Izraelci vytáhli s ním dolů z pohoří a on jim byl v čele.</verse>
        <verse osisID='Judg.3.28'>Vyzval je: "Pospěšte za mnou! Hospodin vám vydal do rukou vaše nepřátele Moábce!" Sestoupili za ním a dobyli na Moábu jordánské brody. Nikomu nedovolili přejít.</verse>
        <verse osisID='Judg.3.29'>Toho času pobili z Moába asi deset tisíc mužů, vesměs významných a udatných; nikdo z nich neunikl.</verse>
        <verse osisID='Judg.3.30'>Onoho dne se Moáb musel před Izraelem pokořit. Země žila v míru po osmdesát let.</verse>
        <verse osisID='Judg.3.31'>Po něm byl Šamgar, syn Anatův. Pobil Pelištejce, šest set mužů, bodcem na pohánění dobytka. Tak i on vysvobodil Izraele.</verse>
      </chapter>
      <chapter osisID='Judg.4'>
        <verse osisID='Judg.4.1'>Po Ehúdově smrti se Izraelci dále dopouštěli toho, co je zlé v Hospodinových očích.</verse>
        <verse osisID='Judg.4.2'>I vydal je Hospodin napospas Jabínovi, králi kenaanskému, který kraloval v Chasóru. Velitelem jeho vojska byl Sísera; ten sídlil v Charóšetu pronárodů.</verse>
        <verse osisID='Judg.4.3'>I úpěli Izraelci k Hospodinu, protože Jabín měl devět set železných vozů a po dvacet let Izraelce krutě utlačoval.</verse>
        <verse osisID='Judg.4.4'>Toho času v Izraeli soudila prorokyně Debóra, žena Lapidótova.</verse>
        <verse osisID='Judg.4.5'>Sedávala pod Debóřinou palmou mezi Rámou a Bét-elem v Efrajimském pohoří a Izraelci za ní přicházeli, aby je soudila.</verse>
        <verse osisID='Judg.4.6'>Ta poslala pro Báraka, syna Abínoamova, z neftalíjské Kedeše, a naléhala na něho: "Sám Hospodin, Bůh Izraele, ti přikazuje: »Táhni hned na horu Tábor a vezmi s sebou deset tisíc mužů z Neftalíovců a Zabulónovců.</verse>
        <verse osisID='Judg.4.7'>Já k tobě přivedu k potoku Kíšonu velitele Jabínova vojska Síseru i jeho vozbu a jeho hlučící dav a dám ti jej do rukou.«"</verse>
        <verse osisID='Judg.4.8'>Bárak jí odpověděl: "Půjdeš-li se mnou, půjdu, nepůjdeš-li se mnou, nepůjdu."</verse>
        <verse osisID='Judg.4.9'>Řekla: "Určitě s tebou půjdu, avšak na cestě, kterou půjdeš, se neproslavíš, Hospodin totiž vydá Síseru do rukou ženy." I vstala Debóra a vypravila se s Bárakem do Kedeše.</verse>
        <verse osisID='Judg.4.10'>Bárak svolal do Kedeše Zabulóna i Neftalího; táhlo za ním deset tisíc mužů, i Debóra táhla s ním.</verse>
        <verse osisID='Judg.4.11'>A Kénijec Cheber se odloučil od Kajina, od potomků Chóbaba, tchána Mojžíšova, a přemístil svůj stan k božišti v Saanajimu u Kedeše.</verse>
        <verse osisID='Judg.4.12'>Když ohlásili Síserovi, že Bárak, syn Abínoamův, vystoupil na horu Tábor,</verse>
        <verse osisID='Judg.4.13'>svolal celou svou vozbu, devět set železných vozů, i všechen lid, který měl v pohotovosti, z Charóšetu pronárodů k potoku Kíšonu.</verse>
        <verse osisID='Judg.4.14'>Debóra vyzvala Báraka: "Připrav se, toto je den, kdy ti Hospodin vydal Síseru do rukou. Hospodin sám vytáhl před tebou." I sestoupil Bárak z hory Táboru a za ním deset tisíc mužů.</verse>
        <verse osisID='Judg.4.15'>Hospodin ostřím meče uvedl ve zmatek Síseru a všechnu jeho vozbu a celý tábor před Bárakem. Sísera seskočil z vozu a prchal pěšky.</verse>
        <verse osisID='Judg.4.16'>Bárak pronásledoval vozbu a tábor až k Charóšetu pronárodů. Celý Síserův tábor padl ostřím meče, nezůstal ani jediný.</verse>
        <verse osisID='Judg.4.17'>Sísera prchal pěšky ke stanu Jáely, ženy Kénijce Chebera, neboť mezi chasórským králem Jabínem a domem Kénijce Chebera byl mír.</verse>
        <verse osisID='Judg.4.18'>Jáel vyšla Síserovi vstříc a zvala jej: "Uchyl se, můj pane, uchyl se ke mně, neboj se!" Uchýlil se k ní do stanu a ona ho přikryla houní.</verse>
        <verse osisID='Judg.4.19'>Poprosil ji: "Dej mi prosím napít trochu vody, mám žízeň." Otevřela měch s mlékem, dala mu napít a přikryla ho.</verse>
        <verse osisID='Judg.4.20'>Nato ji požádal: "Stůj u vchodu do stanu, a kdyby někdo přišel a ptal se tě: »Je zde někdo?« odpověz: »Není.«"</verse>
        <verse osisID='Judg.4.21'>I uchopila Jáel, žena Cheberova, stanový kolík, vzala do ruky kladivo, přikradla se k němu a vrazila mu stanový kolík do spánku, že pronikl až do země. On totiž tvrdě spal, protože byl unaven. Tak zemřel.</verse>
        <verse osisID='Judg.4.22'>A tu, když Bárak pronásledoval Síseru, vyběhla mu Jáel vstříc a volala na něho: "Pojď, ukážu ti muže, kterého hledáš." Vstoupil k ní, a hle, Sísera leží mrtev a v jeho spánku vězí stanový kolík.</verse>
        <verse osisID='Judg.4.23'>Onoho dne pokořil Bůh kenaanského krále Jabína před syny Izraele.</verse>
        <verse osisID='Judg.4.24'>Ruka Izraelců začala postupně tvrdě doléhat na kenaanského krále Jabína, až i Jabína, krále kenaanského, zničili.</verse>
      </chapter>
      <chapter osisID='Judg.5'>
        <verse osisID='Judg.5.1'>Onoho dne zpívala Debóra a Bárak, syn Abínoamův:</verse>
        <verse osisID='Judg.5.2'>Vlas bojovníků v Izraeli volně vlaje, že se dobrovolně sešel lid, dobrořečte Hospodinu!</verse>
        <verse osisID='Judg.5.3'>Slyšte, králové, poslouchejte, hodnostáři, já budu pět Hospodinu, já mu budu zpívat, zpívat žalmy Hospodinu, Bohu Izraele.</verse>
        <verse osisID='Judg.5.4'>Hospodine, když jsi táhl ze Seíru, když jsi vykročil z Edómského pole, země se třásla, z nebes kanuly krůpěje, ano, z oblaků kanuly krůpěje vod.</verse>
        <verse osisID='Judg.5.5'>Hory se zapotácely před Hospodinem, Bohem ze Sínaje, před Hospodinem, Bohem Izraele.</verse>
        <verse osisID='Judg.5.6'>Ve dnech Šamgara, syna Anatova, ve dnech Jáeliných byly opuštěny stezky. Kdo se vydávali na cesty, vydávali se po stezkách křivolakých.</verse>
        <verse osisID='Judg.5.7'>Opuštěn byl venkov, pusto bylo v Izraeli, až jsem povstala já, Debóra, povstala jsem jako matka v Izraeli.</verse>
        <verse osisID='Judg.5.8'>Kdykoli si lid volil nové bohy, rozpoutal se v branách boj; ale ukázal se štít nebo kopí mezi čtyřiceti tisíci v Izraeli?</verse>
        <verse osisID='Judg.5.9'>Mé srdce je s těmi, kdo třímají v Izraeli palcát, při dobrovolnících v lidu; dobrořečte Hospodinu!</verse>
        <verse osisID='Judg.5.10'>Vy, kteří jezdíte na bělavých oslicích, kdo sedáváte na kobercích, kdo se ubíráte cestou, rozvažujte!</verse>
        <verse osisID='Judg.5.11'>Vzdáleni hluku střelců, mezi napajedly, tam ať opěvují spravedlivé činy Hospodina, spravedlivé činy jeho vojevůdce v Izraeli, když lid Hospodinův sestoupil k branám.</verse>
        <verse osisID='Judg.5.12'>Procitni, procitni, Debóro, procitni, procitni, píseň pěj! Povstaň, Báraku, odveď své zajatce, synu Abínoamův!</verse>
        <verse osisID='Judg.5.13'>Tehdy ten z lidu, kdo vyvázl, pošlapal urozené; Hospodin mi dal pošlapat bohatýry.</verse>
        <verse osisID='Judg.5.14'>Z Efrajima ti, kdo z něho vzešli, bojovali s Amálekem, Benjamíne, za tebou táhly tvé zástupy, z Makíra sestoupili ti, kdo třímají palcát, ze Zabulóna ti, kdo nosí velitelskou hůl.</verse>
        <verse osisID='Judg.5.15'>Isacharští velmožové šli s Debórou, Isachar hned za Bárakem, vyslán do doliny, šel mu v patách. Avšak u potoků Rúbenových, bylo velké zasedání.</verse>
        <verse osisID='Judg.5.16'>Proč jsi zůstal sedět mezi ohradami? Abys naslouchal, jak svolávají stáda? U potoků Rúbenových bylo velké rokování.</verse>
        <verse osisID='Judg.5.17'>Gileád si zůstal za Jordánem. A proč Dan pobývá jako host na lodích? Ašer se usadil na pobřeží moře, při svých zálivech si zůstal.</verse>
        <verse osisID='Judg.5.18'>Zabulón je lid, který dokázal nasadit svůj život, rovněž Neftalí na výšinách pole.</verse>
        <verse osisID='Judg.5.19'>Přišli králové a bojovali, tehdy bojovali kenaanští králové v Taanaku, při Vodách megidských, stříbra se však nezmocnili.</verse>
        <verse osisID='Judg.5.20'>Z nebes bojovaly hvězdy, bojovaly ze svých drah se Síserou.</verse>
        <verse osisID='Judg.5.21'>Potok Kíšon odplavil ty krále, potok prastarý, ten potok Kíšon. Jen je mocně pošlapej, má duše!</verse>
        <verse osisID='Judg.5.22'>Tehdy dupala kopyta koní, stateční cválali ostrým tryskem.</verse>
        <verse osisID='Judg.5.23'>Proklejte Meróz, velí Hospodinův posel, uvalte na jeho obyvatele kletbu: Nepřišli na pomoc Hospodinu, na pomoc Hospodinu proti bohatýrům.</verse>
        <verse osisID='Judg.5.24'>Požehnána buď nad jiné ženy Jáel, žena Kénijce Chebera, nad jiné ženy ve stanech buď požehnána!</verse>
        <verse osisID='Judg.5.25'>Požádal o vodu, poskytla mléko, v koflíku urozených podala smetanu.</verse>
        <verse osisID='Judg.5.26'>Rukou chopila stanový kolík, pravicí pádné kladivo, udeřila Síseru, roztříštila mu hlavu, probodla a prorazila jeho spánky.</verse>
        <verse osisID='Judg.5.27'>Klesl jí k nohám, padl, zůstal ležet, k nohám jí klesl, padl; tam klesl a padl zabitý.</verse>
        <verse osisID='Judg.5.28'>Síserova matka vyhlížela z okna, naříkala za okenní mříží: "Proč tak dlouho nepřijíždí jeho vůz? Proč mešká hřmot jeho vozby?"</verse>
        <verse osisID='Judg.5.29'>Odpověděly jí nejmoudřejší z jejích kněžen a ona si teď opakuje jejich slova:</verse>
        <verse osisID='Judg.5.30'>"Určitě získali a rozdělují kořist, jednu dvě zajatkyně každému hrdinovi, kořist pro Síseru - pestré šaty, kořist, pestré šaty, jeden dva pestré šátky na krk co kořist."</verse>
        <verse osisID='Judg.5.31'>Tak ať zhynou všichni tvoji nepřátelé, Hospodine! Ale ti, kdo jej milují, budou jako slunce vycházející v plné síle. - Země žila v míru po čtyřicet let.</verse>
      </chapter>
      <chapter osisID='Judg.6'>
        <verse osisID='Judg.6.1'>Synové Izraele se dále dopouštěli toho, co je zlé v Hospodinových očích. Proto je Hospodin vydal na sedm let do rukou Midjánců.</verse>
        <verse osisID='Judg.6.2'>Ruka Midjánců na Izraele mocně doléhala. Izraelci si dělali před Midjánci úkryty na horách, v soutěskách, v jeskyních a na nepřístupných vrcholcích.</verse>
        <verse osisID='Judg.6.3'>Sotvaže Izrael zasel, přitáhli Midjánci s Amálekem a syny východu a přepadali jej.</verse>
        <verse osisID='Judg.6.4'>Položili se proti nim a ničili úrodu země až po cestu do Gázy. Neponechávali v Izraeli k obživě ani ovci ani býka ani osla.</verse>
        <verse osisID='Judg.6.5'>Přitáhli vždy se svými stády a stany; přihnali se jako kobylky v takovém množství, že nebylo možno spočítat je ani jejich velbloudy. Přicházeli do země, aby ji ničili.</verse>
        <verse osisID='Judg.6.6'>Izrael byl od Midjánců úplně zbídačen. I úpěli Izraelci k Hospodinu.</verse>
        <verse osisID='Judg.6.7'>Když Izraelci tak úpěli k Hospodinu kvůli Midjáncům,</verse>
        <verse osisID='Judg.6.8'>poslal k nim proroka, aby jim řekl: "Toto praví Hospodin, Bůh Izraele: Já jsem vás přivedl z Egypta, vyvedl jsem vás z domu otroctví.</verse>
        <verse osisID='Judg.6.9'>Vyprostil jsem vás z moci Egypta i z rukou všech vašich utlačovatelů. Vypudil jsem je před vámi a jejich zemi jsem dal vám.</verse>
        <verse osisID='Judg.6.10'>Řekl jsem vám: Já jsem Hospodin, váš Bůh. Nebojte se bohů Emorejců, v jejichž zemi sídlíte. Ale vy jste mě neuposlechli."</verse>
        <verse osisID='Judg.6.11'>I přišel Hospodinův posel a posadil se v Ofře pod posvátným stromem, který náležel Jóašovi Abíezerskému; jeho syn Gedeón mlátil pšenici v lisu, aby s ní utekl před Midjánci.</verse>
        <verse osisID='Judg.6.12'>Hospodinův posel se mu ukázal a oslovil jej: "Hospodin s tebou, udatný bohatýre!"</verse>
        <verse osisID='Judg.6.13'>Gedeón mu odpověděl: "Dovol, můj pane, je-li s námi Hospodin, proč nás tohle všechno potkává? Kde jsou všechny jeho podivuhodné činy, o nichž nám vypravovali naši otcové? Říkali: »Což nás Hospodin nevyvedl z Egypta?« Ale teď nás Hospodin zavrhl a vydal do rukou Midjánců."</verse>
        <verse osisID='Judg.6.14'>Hospodin se k němu obrátil a pravil: "Jdi v této své síle a vysvobodíš Izraele z rukou Midjánců. Hle, já tě posílám."</verse>
        <verse osisID='Judg.6.15'>On mu však namítl: "Dovol prosím, Panovníku, jak bych mohl Izraele vysvobodit? Můj rod je v Manasesovi nejslabší a já jsem v otcovském domě nejnepatrnější."</verse>
        <verse osisID='Judg.6.16'>Ale Hospodin mu řekl: "Protože já budu s tebou, pobiješ Midjánce jako jediného muže."</verse>
        <verse osisID='Judg.6.17'>Tu jej požádal: "Jestliže jsem opravdu našel u tebe milost, dej mi nějaké znamení, že se mnou mluvíš ty sám.</verse>
        <verse osisID='Judg.6.18'>Jenom se odtud nevzdaluj, dokud k tobě nepřijdu. Rád bych přinesl dar a předložil ti jej." Odpověděl: "Zůstanu, dokud se nevrátíš."</verse>
        <verse osisID='Judg.6.19'>Gedeón odešel a připravil kůzle a nekvašené chleby z éfy mouky. Maso vložil do košíku, vývar nalil do hrnce, vynesl to k němu pod posvátný strom a nabídl mu to.</verse>
        <verse osisID='Judg.6.20'>Posel Boží mu poručil: "Vezmi maso a nekvašené chleby a polož je na toto skalisko; vývar vylej." On tak učinil.</verse>
        <verse osisID='Judg.6.21'>Hospodinův posel se dotkl koncem napřažené hole, kterou měl v ruce, masa a nekvašených chlebů. I vyšlehl ze skály oheň a pohltil maso i nekvašené chleby, zatímco Hospodinův posel mu zmizel z očí.</verse>
        <verse osisID='Judg.6.22'>Tu Gedeón shledal, že to byl Hospodinův posel, a zvolal: "Běda mi, Panovníku Hospodine, vždyť jsem viděl Hospodinova posla tváří v tvář!"</verse>
        <verse osisID='Judg.6.23'>Hospodin jej však uklidnil: "Pokoj tobě; neboj se, nezemřeš."</verse>
        <verse osisID='Judg.6.24'>I vybudoval tam Gedeón Hospodinu oltář a nazval jej: "Hospodin je pokoj." Je v abíezerské Ofře až dodnes.</verse>
        <verse osisID='Judg.6.25'>Té noci mu Hospodin poručil: "Vezmi býčka, který patří tvému otci, toho druhého býka, sedmiletého. Zboříš Baalův oltář, který patří tvému otci, a skácíš posvátný kůl, který je u něho.</verse>
        <verse osisID='Judg.6.26'>Pak zbuduješ podle řádu na vrcholu tohoto kopce oltář Hospodinu, svému Bohu, vezmeš toho druhého býka a budeš jej obětovat jako zápalnou oběť na dříví z posvátného kůlu, který jsi skácel."</verse>
        <verse osisID='Judg.6.27'>Gedeón přibral deset mužů ze svých služebníků a vykonal, k čemu jej vyzval Hospodin. Protože se však bál domu svého otce a mužů města, nevykonal to ve dne, nýbrž v noci.</verse>
        <verse osisID='Judg.6.28'>Za časného jitra mužové města vstali, a hle, Baalův oltář byl rozbořen, posvátný kůl, který byl u něho, byl skácen a druhý býk byl obětován na zbudovaném oltáři.</verse>
        <verse osisID='Judg.6.29'>Vyptávali se jeden druhého: "Kdo tohle udělal?" Pátrali a hledali, až zjistili, že to udělal Gedeón, syn Jóašův.</verse>
        <verse osisID='Judg.6.30'>Tu vyzvali mužové města Jóaše: "Vydej svého syna; musí zemřít. Rozbořil Baalův oltář a skácel posvátný kůl, který byl u něho."</verse>
        <verse osisID='Judg.6.31'>Jóaš však odpověděl všem, kteří stáli proti němu: "To vy chcete vést spor za Baala? Copak vy ho zachráníte? Kdo za něj chce vést spor, ať do jitra zemře! Je-li Baal bohem, ať si sám vede svůj spor, jemu přece rozbořil oltář."</verse>
        <verse osisID='Judg.6.32'>Toho dne ho nazval Jerubaalem (to je Odpůrce Baalův); řekl: "Ať si Baal proti němu vede spor, jemu přece rozbořil oltář!"</verse>
        <verse osisID='Judg.6.33'>Celý Midján spolu s Amálekem a syny východu se spojili, přešli Jordán a utábořili se v dolině Jizreelu.</verse>
        <verse osisID='Judg.6.34'>Avšak Gedeóna vyzbrojil duch Hospodinův a on zatroubil na polnici, a tak svolal k sobě Abíezerovce.</verse>
        <verse osisID='Judg.6.35'>Rozeslal posly po celém Manasesovi, takže i ten byl k němu přivolán. Rozeslal také posly k Ašerovi, Zabulónovi a Neftalímu a oni jim vytáhli naproti.</verse>
        <verse osisID='Judg.6.36'>Potom Gedeón prosil Boha: "Chceš mou rukou vysvobodit Izraele, jak jsi prohlásil?</verse>
        <verse osisID='Judg.6.37'>Hle, rozprostírám na humně ovčí rouno. Bude-li rosa jenom na rouně a všude po zemi bude sucho, poznám, že mou rukou vysvobodíš Izraele, jak jsi řekl."</verse>
        <verse osisID='Judg.6.38'>Tak se také stalo. Nazítří za časného jitra rouno vyždímal a vytlačil z něho plný koflík rosy.</verse>
        <verse osisID='Judg.6.39'>Gedeón dále prosil Boha: "Nechť proti mně nevzplane tvůj hněv, když promluvím ještě jednou. Rád bych to s rounem zkusil ještě jednou. Kéž je jenom rouno suché a všude po zemi rosa!"</verse>
        <verse osisID='Judg.6.40'>A Bůh to tak té noci učinil. Jenom rouno bylo suché, zatímco všude po zemi byla rosa.</verse>
      </chapter>
      <chapter osisID='Judg.7'>
        <verse osisID='Judg.7.1'>Za časného jitra se Jerubaal, to je Gedeón, a všechen lid, který byl s ním, utábořili u pramene Charódu. Tábor Midjánců byl od něho na sever, v dolině za návrším Móre.</verse>
        <verse osisID='Judg.7.2'>I řekl Hospodin Gedeónovi: "Je s tebou příliš mnoho lidu, než abych jim vydal Midjánce do rukou, aby se Izrael vůči mně nevychloubal: »Vysvobodil jsem se vlastní rukou.«</verse>
        <verse osisID='Judg.7.3'>Nuže, provolej teď k lidu: Kdo se bojí a třese, ať se z Gileádského pohoří vrátí a vzdálí." Vrátilo se dvaadvacet tisíc mužů z lidu, zůstalo jich jen deset tisíc.</verse>
        <verse osisID='Judg.7.4'>Hospodin však Gedeónovi řekl: "Ještě je lidu mnoho. Poruč jim, ať sestoupí k vodě, tam ti je vyzkouším. O kom ti řeknu: Půjde s tebou, ten s tebou půjde. Ale nesmí jít s tebou nikdo, o kom ti řeknu: Ten s tebou nepůjde."</verse>
        <verse osisID='Judg.7.5'>Poručil tedy lidu sestoupit k vodě. Hospodin řekl Gedeónovi: "Postavíš zvlášť každého, kdo bude chlemtat vodu jazykem jako pes, a každého, kdo si při pití klekne na kolena."</verse>
        <verse osisID='Judg.7.6'>Těch, kteří chlemtali a podávali si vodu rukou k ústům, bylo celkem tři sta mužů. Všechen ostatní lid klekal při pití vody na kolena.</verse>
        <verse osisID='Judg.7.7'>Hospodin řekl Gedeónovi: "Třemi sty muži, kteří chlemtali, vás vysvobodím a vydám ti Midjánce do rukou. Všechen ostatní lid ať odejde, každý do svého domova."</verse>
        <verse osisID='Judg.7.8'>Lid si tedy nabral příděl potravy a svoje polnice a Gedeón propustil všechny izraelské muže, každého k jeho stanu; jen těch tři sta si podržel. Tábor Midjánců ležel pod ním v dolině.</verse>
        <verse osisID='Judg.7.9'>Té noci mu Hospodin poručil: "Ihned sestup do tábora nepřátel, neboť jsem ti je vydal do rukou.</verse>
        <verse osisID='Judg.7.10'>Jestliže se bojíš sestoupit sám, sestup do tábora se svým mládencem Púrou.</verse>
        <verse osisID='Judg.7.11'>Uslyšíš, o čem budou mluvit. Pak jednej rozhodně a vtrhni dolů do tábora." Gedeón sestoupil se svým mládencem Púrou k vojenským hlídkám na pokraji tábora.</verse>
        <verse osisID='Judg.7.12'>Midjánci s Amálekem a se všemi syny východu leželi totiž v dolině v takovém množství jako kobylky, i jejich velbloudů byl bezpočet, takové množství jako písku na mořském břehu.</verse>
        <verse osisID='Judg.7.13'>Gedeón přišel, právě když jeden druhému vyprávěl sen. Povídal: "Považ, jaký jsem to měl sen! Na midjánský tábor se valil pecen ječného chleba; přivalil se ke stanu a vrazil do něho, až padl, úplně jej převrátil, že stan zůstal ležet."</verse>
        <verse osisID='Judg.7.14'>Jeho druh mu odpověděl: "To nemůže znamenat nic jiného než meč Izraelce Gedeóna, syna Jóašova. Bůh mu dal do rukou Midjánce i s celým táborem."</verse>
        <verse osisID='Judg.7.15'>Když Gedeón slyšel vyprávění tohoto snu i jeho výklad, poklonil se. Vrátil se do izraelského tábora a zvolal: "Vstaňte! Hospodin vám vydal do rukou tábor Midjánců!"</verse>
        <verse osisID='Judg.7.16'>Těch tři sta mužů rozdělil do tří oddílů, všem jim dal do rukou polnice a prázdné džbány a do džbánů pochodně.</verse>
        <verse osisID='Judg.7.17'>Poručil jim: "Sledujte mě a dělejte, co já. Hle, půjdu na okraj tábora, a co udělám, udělejte i vy.</verse>
        <verse osisID='Judg.7.18'>Až spolu s ostatními, kteří budou se mnou, zatroubím na polnici, zatroubíte i vy na polnice okolo celého tábora a zvoláte: »Za Hospodina a za Gedeóna!«"</verse>
        <verse osisID='Judg.7.19'>Gedeón se sto muži, kteří byli s ním, přišli na okraj tábora na počátku prostřední noční hlídky, právě když střídali stráže. Zatroubili na polnice a rozbili džbány, které měli v rukou.</verse>
        <verse osisID='Judg.7.20'>Tři oddíly najednou zatroubily na polnice a rozbily džbány; do levé ruky uchopili pochodně, do pravé polnice, aby troubili, a zvolali: "Meč za Hospodina a za Gedeóna!"</verse>
        <verse osisID='Judg.7.21'>Zůstali stát kolem tábora, každý na svém místě. V celém táboře nastal divý spěch, zmateně pokřikovali a dávali se na útěk.</verse>
        <verse osisID='Judg.7.22'>Zatímco tři sta mužů troubilo na polnice, Hospodin obrátil v celém táboře meč jednoho proti druhému; tábor se dal na útěk do Bét-šity směrem k Seréře a k ábelmechólskému břehu naproti Tabatu.</verse>
        <verse osisID='Judg.7.23'>Tu byli svoláni Izraelci z Neftalího, Ašera a celého Manasesa, aby Midjánce pronásledovali.</verse>
        <verse osisID='Judg.7.24'>Také po celém Efrajimském pohoří rozeslal Gedeón posly s výzvou: "Sestupte dolů proti Midjáncům a obsaďte jordánské vody až k Bét-baře." Všichni Efrajimci byli přivoláni a obsadili jordánské vody až k Bét-baře.</verse>
        <verse osisID='Judg.7.25'>Přitom zajali dva midjánské velmože, Oréba (to je Havrana) a Zéba (to je Vlka). Oréba zabili na Havraní skále a Zéba zabili ve Vlčím lisu, a pronásledovali Midjánce. Hlavu Orébovu a Zébovu přinesli Gedeónovi za Jordán.</verse>
      </chapter>
      <chapter osisID='Judg.8'>
        <verse osisID='Judg.8.1'>Efrajimští muži vytýkali Gedeónovi: "Cos nám to udělal, že jsi nás nepovolal, když jsi táhl do boje proti Midjáncům?" A ostře se s ním přeli.</verse>
        <verse osisID='Judg.8.2'>Ale on jim odpověděl: "Copak jsem teď učinil něco tak velikého jako vy? Což není Efrajimovo paběrkování lepší než Abíezerovo vinobraní?</verse>
        <verse osisID='Judg.8.3'>Do vašich rukou vydal Bůh midjánské velmože Oréba a Zéba. Mohl jsem učinit něco tak velikého jako vy?" Když k nim promluvil toto slovo, jejich pobouření proti němu polevilo.</verse>
        <verse osisID='Judg.8.4'>Potom přišel Gedeón k Jordánu a přešel jej spolu se třemi sty muži, kteří byli s ním, unavenými pronásledováním.</verse>
        <verse osisID='Judg.8.5'>Vyzval muže ze Sukótu: "Dejte prosím několik bochníků chleba lidu, který jde za mnou. Jsou unaveni. Pronásleduji midjánské krále Zebacha a Salmunu."</verse>
        <verse osisID='Judg.8.6'>Sukótští velmožové mu však odpověděli: "To už je ruka Zebachova a Salmunova v tvých rukou, že máme dát chleba tvému voji?"</verse>
        <verse osisID='Judg.8.7'>Gedeón prohlásil: "Za tohle zmrskám vaše těla stepním trním a bodláčím, jen co mi dá Hospodin Zebacha a Salmunu do rukou."</verse>
        <verse osisID='Judg.8.8'>Odtud táhl do Penúelu a promluvil k nim stejně, avšak penúelští mužové mu odpověděli právě tak, jako odpověděli sukótští.</verse>
        <verse osisID='Judg.8.9'>Řekl tedy penúelským mužům: "Až se budu vracet v pokoji, rozbořím tuto věž."</verse>
        <verse osisID='Judg.8.10'>Zebach a Salmuna byli i se svým vojskem v Karkóru, asi s patnácti tisíci muži, se všemi, kteří zbyli z celého tábora synů východu; padlo sto dvacet tisíc mužů ozbrojených mečem.</verse>
        <verse osisID='Judg.8.11'>Gedeón táhl cestou kočovníků východně od Nóbachu a Jogbohy a přepadl tábor, právě když se tábor cítil v bezpečí.</verse>
        <verse osisID='Judg.8.12'>Zebach a Salmuna utíkali a on je pronásledoval. Oba midjánské krále, Zebacha a Salmunu, chytil a celý tábor vyděsil.</verse>
        <verse osisID='Judg.8.13'>Když se Gedeón, syn Jóašův, vracel z bitvy naproti Slunečnímu svahu,</verse>
        <verse osisID='Judg.8.14'>chytil jednoho mládence ze sukótských mužů a vyslýchal ho. On mu sepsal sukótské velmože a starší, sedmdesát sedm mužů.</verse>
        <verse osisID='Judg.8.15'>Potom přišel k sukótským mužům a řekl: "Tu je Zebach a Salmuna, kvůli nimž jste mě potupili slovy: »To už je ruka Zebachova a Salmunova v tvých rukou, že máme dát tvým unaveným mužům chleba?«</verse>
        <verse osisID='Judg.8.16'>Vzal na stařešiny města stepní trní a bodláčí; tak dal sukótským mužům poučení.</verse>
        <verse osisID='Judg.8.17'>Potom rozbořil penúelskou věž a muže města pobil.</verse>
        <verse osisID='Judg.8.18'>Zebacha a Salmuny se otázal: "Co to bylo za muže, které jste povraždili na Táboru?" Odpověděli: "Byli podobní tobě, každý vypadal jako kralevic."</verse>
        <verse osisID='Judg.8.19'>Nato řekl: "To byli moji bratři, synové mé matky. Jakože živ je Hospodin, kdybyste je byli nechali naživu, nezabil bych vás."</verse>
        <verse osisID='Judg.8.20'>Poručil svému prvorozenému synu Jeterovi: "Vstaň a zabij je!" Ale mládenec nevytasil meč, protože se bál, byl to ještě chlapec.</verse>
        <verse osisID='Judg.8.21'>Tu řekli Zebach a Salmuna: "Vstaň sám a zasaď nám úder, vždyť jaký muž, taková jeho síla." Gedeón tedy vstal a zabil Zebacha a Salmunu a pobral měsíčky, které měli jejich velbloudi na krku.</verse>
        <verse osisID='Judg.8.22'>Izraelští muži požádali potom Gedeóna: "Buď naším vladařem, ty i tvůj syn i vnuk, protože jsi nás vysvobodil z rukou Midjánců."</verse>
        <verse osisID='Judg.8.23'>Ale Gedeón je odmítl: "Nebudu vaším vladařem, ani můj syn nebude vaším vladařem. Nad vámi bude vládnout Hospodin!"</verse>
        <verse osisID='Judg.8.24'>Dále jim Gedeón řekl: "Rád bych vás o něco požádal. Každý mi dejte ze své kořisti jeden nosní kroužek." Nepřátelé totiž měli zlaté nosní kroužky, byli to Izmaelci.</verse>
        <verse osisID='Judg.8.25'>Odpověděli: "Rádi dáme." Rozprostřeli plášť a každý tam hodil nosní kroužek ze své kořisti.</verse>
        <verse osisID='Judg.8.26'>Váha zlatých nosních kroužků, které si vyžádal, byla tisíc sedm set šekelů zlata, kromě měsíčkovitých přívěsků, náušnic a purpurových rouch, která měli na sobě midjánští králové, a kromě ozdob, které měli na krku jejich velbloudi.</verse>
        <verse osisID='Judg.8.27'>Gedeón z toho udělal efóda vystavil jej ve svém městě, v Ofře. Tam za ním chodil smilnit celý Izrael, takže se stal Gedeónovi i jeho domu léčkou.</verse>
        <verse osisID='Judg.8.28'>Midján však byl před Izraelci pokořen a už se nikdy nevzpamatoval. Za dnů Gedeónových žila země v míru po čtyřicet let.</verse>
        <verse osisID='Judg.8.29'>Jerubaal, syn Jóašův, pak odešel a usadil se ve svém domě.</verse>
        <verse osisID='Judg.8.30'>Gedeón měl sedmdesát synů, kteří vzešli z jeho beder; měl totiž mnoho žen.</verse>
        <verse osisID='Judg.8.31'>Také jeho ženina mu v Šekemu porodila syna; jemu dal jméno Abímelek.</verse>
        <verse osisID='Judg.8.32'>I zemřel Gedeón, syn Jóašův, v utěšeném stáří a byl pochován v hrobě svého otce Jóaše v abíezerské Ofře.</verse>
        <verse osisID='Judg.8.33'>Jakmile však Gedeón zemřel, Izraelci opět chodili smilnit k baalům a Baala smlouvy dokonce prohlásili za svého boha.</verse>
        <verse osisID='Judg.8.34'>Nepřipomínali si Hospodina, svého Boha, který je vytrhl z rukou všech jejich okolních nepřátel.</verse>
        <verse osisID='Judg.8.35'>Ani domu Jerubaala-Gedeóna neprojevovali vděčnost za všechno dobro, které pro Izraele vykonal.</verse>
      </chapter>
      <chapter osisID='Judg.9'>
        <verse osisID='Judg.9.1'>Abímelek, syn Jerubaalův, odešel do Šekemu, k bratrům své matky a promluvil k nim i k celé čeledi rodu své matky takto:</verse>
        <verse osisID='Judg.9.2'>"Předneste všem šekemským občanům: Co je pro vás lepší, aby nad vámi vládlo sedmdesát mužů, samí Jerubaalovci, anebo aby nad vámi vládl jediný muž? Pamatujte, že jsem vaše krev a vaše tělo."</verse>
        <verse osisID='Judg.9.3'>Bratři jeho matky přednesli o něm toto všechno všem šekemským občanům a ti se k Abímelekovi přiklonili, neboť si řekli: "Je to náš bratr."</verse>
        <verse osisID='Judg.9.4'>Potom mu vydali sedmdesát šekelů stříbra z chrámu Baala smlouvy; za ně si Abímelek najal lehkomyslné a bezohledné muže, aby ho provázeli.</verse>
        <verse osisID='Judg.9.5'>Vešel do otcovského domu v Ofře a povraždil na jednom kameni své bratry Jerubaalovce, sedmdesát mužů. Zbyl jen Jótam, nejmladší syn Jerubaalův, protože se ukryl.</verse>
        <verse osisID='Judg.9.6'>Všichni šekemští občané a všichni z domu Miló se shromáždili a prohlásili Abímeleka za krále při božišti u sloupu, který byl v Šekemu.</verse>
        <verse osisID='Judg.9.7'>Když to oznámili Jótamovi, šel a postavil se na vrcholu hory Gerizímu, hlasitě volal a mluvil k nim: "Slyšte mě, šekemští občané, a vás nechť slyší Bůh!</verse>
        <verse osisID='Judg.9.8'>Sešly se pospolu stromy, aby si nad sebou pomazaly krále. Vyzvaly olivu: »Kraluj nad námi!«</verse>
        <verse osisID='Judg.9.9'>Oliva jim však odpověděla: »Mám se vzdát své tučnosti, jíž se uctívají bohové i lidé, a kymácet se nad stromy?«</verse>
        <verse osisID='Judg.9.10'>Stromy pak vyzvaly fík: »Pojď nad námi kralovat ty!«</verse>
        <verse osisID='Judg.9.11'>Fík jim však odpověděl: »Mám se vzdát své sladkosti a svých výborných plodů a kymácet se nad stromy?«</verse>
        <verse osisID='Judg.9.12'>Stromy pak vyzvaly vinnou révu: »Pojď nad námi kralovat ty!«</verse>
        <verse osisID='Judg.9.13'>Vinná réva jim však odpověděla: »Mám se vzdát svého moštu, který je k radosti bohům i lidem, a kymácet se nad stromy?«</verse>
        <verse osisID='Judg.9.14'>I vyzvaly všechny stromy trnitý keř: »Pojď nad námi kralovat ty!«</verse>
        <verse osisID='Judg.9.15'>A trnitý keř stromům odpověděl: »Jestliže mě doopravdy chcete pomazat za krále nad sebou, pojďte se schoulit do mého stínu! Jestliže však ne, vyšlehne z trnitého keře oheň a pozře i libanónské cedry!«</verse>
        <verse osisID='Judg.9.16'>Nuže: Jednali jste věrně a bezelstně, když jste si ustanovili za krále Abímeleka? Jednali jste dobře s Jerubaalem a s jeho domem? Jednali jste s ním podle toho, jak si zasloužil?</verse>
        <verse osisID='Judg.9.17'>Můj otec přece za vás bojoval s nasazením vlastního života a vytrhl vás z rukou Midjánců.</verse>
        <verse osisID='Judg.9.18'>Vy však jste dnes proti domu mého otce povstali, povraždili jste jeho syny, sedmdesát mužů, na jednom kameni, a ustanovili jste Abímeleka, syna jeho otrokyně, za krále šekemských občanů jen proto, že to je váš bratr.</verse>
        <verse osisID='Judg.9.19'>Jestliže jste tohoto dne jednali s Jerubaalem a s jeho domem věrně a bezelstně, radujte se z Abímeleka a také on ať se raduje z vás.</verse>
        <verse osisID='Judg.9.20'>Jestliže však nikoli, ať vyšlehne z Abímeleka oheň a pozře šekemské občany i dům Miló, pak ať vyšlehne oheň z šekemských občanů a z domu Miló a pozře Abímeleka."</verse>
        <verse osisID='Judg.9.21'>Poté se dal Jótam na útěk a uprchl před svým bratrem Abímelekem do Beéru, kde se usadil.</verse>
        <verse osisID='Judg.9.22'>Abímelek panoval nad Izraelem tři roky.</verse>
        <verse osisID='Judg.9.23'>Bůh poslal mezi Abímeleka a šekemské občany zlého ducha a šekemští občané se vůči Abímelekovi zachovali věrolomně.</verse>
        <verse osisID='Judg.9.24'>Tak násilí spáchané na sedmdesáti Jerubaalovcích a jejich prolitá krev dopadly na Abímeleka, jejich bratra, který je povraždil, i na šekemské občany za to, že ho podporovali, když vraždil své bratry.</verse>
        <verse osisID='Judg.9.25'>Šekemští občané postavili proti němu zálohy na vrcholcích hor a oloupili každého, kdo se ubíral cestou mimo ně. Bylo to hlášeno Abímelekovi.</verse>
        <verse osisID='Judg.9.26'>Tenkrát přišel Gaal, syn Ebedův, se svými bratry a dorazili do Šekemu. Šekemští občané k němu pojali důvěru.</verse>
        <verse osisID='Judg.9.27'>Vyšli na pole a sbírali na svých vinicích hrozny, lisovali je a uspořádali slavnost vinobraní, pak vešli do domu svého boha, hodovali, pili a zlořečili Abímelekovi.</verse>
        <verse osisID='Judg.9.28'>Přitom mluvil Gaal, syn Ebedův: "Kdo je Abímelek ve srovnání s Šekemem, že mu máme sloužit? Což to není syn Jerubaalův? A není u něho dozorcem Zebúl? Služte raději mužům Chamóra, otce Šekemova. Proč bychom my měli sloužit jemu?</verse>
        <verse osisID='Judg.9.29'>Kdybych měl v rukou tento lid, Abímeleka bych odstranil." Vyzval Abímeleka: "Rozmnož své oddíly a vytáhni!"</verse>
        <verse osisID='Judg.9.30'>Jak uslyšel Zebúl, velitel města, řeč Gaala, syna Ebedova, vzplanul hněvem</verse>
        <verse osisID='Judg.9.31'>a tajně poslal k Abímelekovi posly se vzkazem: "Hle, do Šekemu přišel Gaal, syn Ebedův, se svými bratry a pobuřují proti tobě město.</verse>
        <verse osisID='Judg.9.32'>Povstaň teď v noci spolu s lidem, který je s tebou, a ukryj se v poli do zálohy.</verse>
        <verse osisID='Judg.9.33'>Za časného jitra při východu slunce přitrhneš k městu. On i jeho lid vyjdou k tobě a ty mu uděláš, co se tvé ruce naskytne."</verse>
        <verse osisID='Judg.9.34'>Abímelek v noci povstal, i všechen lid, který byl s ním, a rozestavili proti Šekemu do čtyř oddílů zálohy.</verse>
        <verse osisID='Judg.9.35'>Gaal, syn Ebedův, vyšel a stoupl si do vrat městské brány, právě když Abímelek se svým lidem povstal ze zálohy.</verse>
        <verse osisID='Judg.9.36'>Když Gaal uviděl ten lid, řekl Zebúlovi: "Hle, z hřebenů hor sestupuje nějaký lid!" Zebúl mu odpověděl: "Vidíš stín hor a připadá ti jako mužové."</verse>
        <verse osisID='Judg.9.37'>Ale Gaal mluvil dál: "Hle, nějaký lid sestupuje z Pupku země a jeden oddíl přichází cestou od božiště mrakopravců."</verse>
        <verse osisID='Judg.9.38'>Tu mu řekl Zebúl: "Kdepak jsou teď tvé řeči? Vždyť jsi říkal: »Kdo je Abímelek, že bychom mu měli sloužit?« Ano, je to ten lid, který jsi tak podceňoval. Jen vytrhni a bojuj proti němu!"</verse>
        <verse osisID='Judg.9.39'>Gaal tedy vyšel v čele šekemských občanů, aby bojoval proti Abímelekovi,</verse>
        <verse osisID='Judg.9.40'>ale Abímelek ho zahnal na útěk, a mnoho skolených zůstalo ležet až po vrata brány.</verse>
        <verse osisID='Judg.9.41'>Abímelek se usadil v Arumě a Zebúl vypudil Gaala a jeho bratry ze Šekemu.</verse>
        <verse osisID='Judg.9.42'>Druhého dne vyšel lid na pole. Hlásili to Abímelekovi.</verse>
        <verse osisID='Judg.9.43'>Ten rozdělil lid do tří oddílů a ukryl se do zálohy v poli. Když uviděl, že lid vychází z města, zvedl se proti nim, aby je pobil.</verse>
        <verse osisID='Judg.9.44'>Abímelek a oddíly, které byly s ním, přitrhli a postavili se do vrat městské brány, kdežto na všechny, kdo byli na poli, přitrhly dva zbývající oddíly a pobily je.</verse>
        <verse osisID='Judg.9.45'>Po celý den bojoval Abímelek proti městu. Město dobyl a povraždil lid, který byl v něm, potom je rozbořil a posypal solí.</verse>
        <verse osisID='Judg.9.46'>Jak to uslyšeli všichni občané šekemské věže, vešli do sklepení domu boha smlouvy.</verse>
        <verse osisID='Judg.9.47'>Abímelekovi bylo hlášeno, že se tam shromáždili všichni občané šekemské věže.</verse>
        <verse osisID='Judg.9.48'>I vystoupil Abímelek se vším svým lidem na horu Salmón, uchopil sekeru, usekl ze stromu větev, zvedl ji a dal si ji na rameno. Lidu, který byl s ním, poručil: "Co jste viděli, že jsem udělal, udělejte rychle jako já!"</verse>
        <verse osisID='Judg.9.49'>Všechen lid, každý z nich, usekli větev a šli za Abímelekem. Nakladli je na sklepení a zapálili je nad nimi. Tak zemřeli všichni muži šekemské věže, na tisíc mužů a žen.</verse>
        <verse osisID='Judg.9.50'>Potom táhl Abímelek do Tebesu, oblehl jej a dobyl.</verse>
        <verse osisID='Judg.9.51'>Uprostřed města byla pevná věž, kam utekli všichni mužové a ženy i všichni občané města. Zavřeli za sebou a vystoupili na střechu věže.</verse>
        <verse osisID='Judg.9.52'>Abímelek přišel až k věži a bojoval proti ní. Přiblížil se ke vchodu do věže, aby založil požár.</verse>
        <verse osisID='Judg.9.53'>Vtom hodila nějaká žena Abímelekovi na hlavu mlýnský kámen a prorazila mu lebku.</verse>
        <verse osisID='Judg.9.54'>Rychle zavolal svého zbrojnoše a poručil mu: "Vytas meč a usmrť mě, ať o mně neříkají: »Zabila ho žena!«" Mládenec jej tedy probodl a on zemřel.</verse>
        <verse osisID='Judg.9.55'>Když izraelští muži uviděli, že Abímelek zemřel, vrátil se každý do svého domova.</verse>
        <verse osisID='Judg.9.56'>Tak odplatil Bůh Abímelekovi za zločin, jehož se dopustil proti svému otci, když povraždil svých sedmdesát bratrů.</verse>
        <verse osisID='Judg.9.57'>Též všechny zločiny šekemských mužů obrátil Bůh na jejich hlavu. Postihlo je zlořečení Jótama, syna Jerubaalova.</verse>
      </chapter>
      <chapter osisID='Judg.10'>
        <verse osisID='Judg.10.1'>Po Abímelekovi povstal k vysvobozování Izraele Tóla, syn Púy, syna Dódova, muž z pokolení Isacharova. Sídlil v Šamíru v Efrajimském pohoří.</verse>
        <verse osisID='Judg.10.2'>Soudil Izraele třiadvacet let. Když zemřel, byl pochován v Šamíru.</verse>
        <verse osisID='Judg.10.3'>Po něm povstal Jaír Gileádský. Soudil Izraele dvaadvacet let.</verse>
        <verse osisID='Judg.10.4'>Měl třicet synů, kteří jezdili na třiceti oslátkách a měli třicet měst; podle nich se nazývají Jaírovy vesnice až podnes; jsou v gileádské zemi.</verse>
        <verse osisID='Judg.10.5'>Když Jaír zemřel, byl pochován v Kamónu.</verse>
        <verse osisID='Judg.10.6'>Izraelci se dále dopouštěli toho, co je zlé v Hospodinových očích. Sloužili baalům a aštoretám i bohům aramejským a bohům sidónským, též bohům moábským a bohům Amónovců i bohům Pelištejců. Hospodina opustili a nesloužili mu.</verse>
        <verse osisID='Judg.10.7'>Hospodin proto vzplanul proti Izraeli hněvem a vydal jej napospas Pelištejcům a Amónovcům.</verse>
        <verse osisID='Judg.10.8'>Ti potírali a týrali Izraelce od toho roku po osmnáct let, i všechny Izraelce za Jordánem v zemi emorejské v Gileádu.</verse>
        <verse osisID='Judg.10.9'>Amónovci přešli Jordán, aby bojovali také proti Judovi a Benjamínovi i proti domu Efrajimovu. Na Izraele dolehlo veliké soužení.</verse>
        <verse osisID='Judg.10.10'>I úpěli Izraelci k Hospodinu: "Zhřešili jsme proti tobě, opustili jsme svého Boha a sloužili baalům."</verse>
        <verse osisID='Judg.10.11'>Hospodin řekl Izraelcům: "Což jsem vás nevysvobodil od Egypťanů, Emorejců, Amónovců a Pelištejců?</verse>
        <verse osisID='Judg.10.12'>Také Sidónci, Amálek a Maónci vás utlačovali, ale úpěli jste ke mně a já jsem vás vysvobozoval z jejich rukou.</verse>
        <verse osisID='Judg.10.13'>Vy jste mě však zase opustili a sloužíte jiným bohům, proto vás už nevysvobodím.</verse>
        <verse osisID='Judg.10.14'>Jděte si úpět k bohům, které jste si vybrali, ať vás v čas vašeho soužení vysvobodí!"</verse>
        <verse osisID='Judg.10.15'>Izraelci Hospodinu odpověděli: "Zhřešili jsme. Nalož s námi, jak sám uznáš za vhodné, jenom nás ještě tentokrát vyprosti!"</verse>
        <verse osisID='Judg.10.16'>Odstranili ze svého středu cizí bohy a sloužili Hospodinu. I ustrnul se nad bídou Izraele.</verse>
        <verse osisID='Judg.10.17'>Amónovci se svolali a utábořili se v Gileádu. Izraelci se také shromáždili a utábořili se v Mispě.</verse>
        <verse osisID='Judg.10.18'>Lid a gileádští velmožové se mezi sebou dohodli: "Ten, kdo zahájí boj proti Amónovcům, bude náčelníkem všech obyvatel Gileádu."</verse>
      </chapter>
      <chapter osisID='Judg.11'>
        <verse osisID='Judg.11.1'>Jiftách Gileádský byl udatný bohatýr. Byl synem nevěstky, zplozený Gileádem.</verse>
        <verse osisID='Judg.11.2'>Gileádovi porodila syny také vlastní žena. Když její synové dospěli, vypudili Jiftácha. Řekli mu: "Nemáš nárok na dědictví v domě našeho otce, protože jsi syn jiné ženy."</verse>
        <verse osisID='Judg.11.3'>Jiftách před svými bratry uprchl a usadil se v zemi Tóbu. Seběhli se k němu lehkomyslní muži a podnikali s ním výpady.</verse>
        <verse osisID='Judg.11.4'>Po nějaké době se Amónovci pustili do boje s Izraelem.</verse>
        <verse osisID='Judg.11.5'>Když už Amónovci s Izraelem bojovali, vypravili se gileádští starší pro Jiftácha do země Tóbu.</verse>
        <verse osisID='Judg.11.6'>Řekli mu: "Pojď, staň se naším vůdcem a budeme bojovat proti Amónovcům."</verse>
        <verse osisID='Judg.11.7'>Jiftách gileádským starším odpověděl: "Což právě vy jste mě z nenávisti nevypudili z otcovského domu? Jak to, že přicházíte ke mně teď, když jste v soužení?"</verse>
        <verse osisID='Judg.11.8'>Gileádští starší Jiftáchovi řekli: "Právě proto se teď obracíme na tebe, abys šel s námi a bojoval proti Amónovcům a byl náčelníkem nás, všech obyvatel Gileádu."</verse>
        <verse osisID='Judg.11.9'>Jiftách gileádským starším odpověděl: "Jestliže mě pohnete k návratu, abych bojoval proti Amónovcům, a Hospodin mi je vydá, budu vskutku vaším náčelníkem?"</verse>
        <verse osisID='Judg.11.10'>Gileádští starší se Jiftáchovi zavázali: "Ať Hospodin, který to slyší, je mezi námi svědkem, že všechno uděláme podle tvých slov."</verse>
        <verse osisID='Judg.11.11'>Jiftách tedy šel s gileádskými staršími a lid si jej ustanovil za náčelníka a vůdce. Jiftách pak přednesl celou svou záležitost před Hospodinem v Mispě.</verse>
        <verse osisID='Judg.11.12'>Potom vyslal Jiftách posly ke králi Amónovců se vzkazem: "Co máš proti mně, že jsi na mě přitáhl, abys bojoval proti mé zemi?"</verse>
        <verse osisID='Judg.11.13'>Král Amónovců Jiftáchovým poslům odpověděl: "Izrael přece při svém tažení z Egypta zabral mou zemi od Arnónu až k Jaboku, ba až k Jordánu. Vydej ji nyní po dobrém."</verse>
        <verse osisID='Judg.11.14'>Jiftách vyslal posly znovu ke králi Amónovců</verse>
        <verse osisID='Judg.11.15'>a vzkázal mu: "Toto praví Jiftách: Izrael nezabral zemi Moábců ani zemi Amónovců.</verse>
        <verse osisID='Judg.11.16'>Když táhl Izrael z Egypta, ubíral se pouští k Rákosovému moři, až přišel do Kádeše.</verse>
        <verse osisID='Judg.11.17'>Tenkrát vyslal Izrael posly k edómskému králi se žádostí: »Dovol, abych prošel tvou zemí«, ale edómský král nechtěl ani slyšet. Poslal také k moábskému králi, ale ani on nesvolil. Proto zůstal Izrael v Kádeši.</verse>
        <verse osisID='Judg.11.18'>Potom táhl pouští a obešel edómskou a moábskou zemi, až dospěl na východ od moábské země. Utábořili se na druhém břehu Arnónu, vůbec na moábské území nevstoupili; Arnón tvoří totiž hranici Moábska.</verse>
        <verse osisID='Judg.11.19'>Izrael pak poslal posly k emorejskému králi Síchonovi, králi Chešbónu, a požádal ho: »Dovol, abychom prošli tvou zemí ke svému cíli!«</verse>
        <verse osisID='Judg.11.20'>Síchon však Izraeli nedůvěřoval, že by jeho územím jen prošel. Proto shromáždil všechen svůj lid, utábořili se v Jahse a zahájil s Izraelem boj.</verse>
        <verse osisID='Judg.11.21'>Ale Hospodin, Bůh Izraele, vydal Izraeli do rukou Síchona i všechen jeho lid, takže je pobili. Tak Izrael obsadil celou zemi Emorejců, kteří v té zemi sídlili.</verse>
        <verse osisID='Judg.11.22'>Obsadili celé území Emorejců od Arnónu až k Jaboku a od pouště až k Jordánu.</verse>
        <verse osisID='Judg.11.23'>Nuže, Hospodin, Bůh Izraele, vyhnal Emorejce před svým izraelským lidem. A ty bys to území chtěl obsadit?</verse>
        <verse osisID='Judg.11.24'>Jistě, můžeš obsadit zemi toho, koho ti podrobí tvůj bůh Kemóš. Ale zemi každého, koho před námi vyžene Hospodin, náš Bůh, obsadíme my.</verse>
        <verse osisID='Judg.11.25'>Nuže, jsi snad lepší než moábský král Balák, syn Sipórův? Pustil se on s Izraelem do sporu nebo do boje?</verse>
        <verse osisID='Judg.11.26'>Izrael sídlí v Chešbónu a jeho vesnicích, v Aróeru a jeho vesnicích i ve všech městech při Arnónu již tři sta let. Proč jste je za tu dobu nezabrali?</verse>
        <verse osisID='Judg.11.27'>Pokud jde o mne, já jsem se proti tobě neprohřešil, avšak ty se dopouštíš zlého vůči mně, když se chystáš proti mně bojovat. Nechť dnes Hospodin rozhodne mezi Izraelci a Amónovci jako soudce!"</verse>
        <verse osisID='Judg.11.28'>Ale král Amónovců nechtěl slyšet vzkaz, který mu Jiftách poslal.</verse>
        <verse osisID='Judg.11.29'>Tu spočinul na Jiftáchovi duch Hospodinův a on táhl Gileádem a Manasesem do Mispy gileádské a z Mispy gileádské táhl proti Amónovcům.</verse>
        <verse osisID='Judg.11.30'>Jiftách složil Hospodinu slib: "Vydáš-li mi Amónovce opravdu do rukou,</verse>
        <verse osisID='Judg.11.31'>ten, kdo mi vyjde naproti z vrat mého domu, až se budu vracet v pokoji od Amónovců, bude patřit Hospodinu a toho obětuji v zápalnou oběť."</verse>
        <verse osisID='Judg.11.32'>Nato táhl Jiftách do boje proti Amónovcům a Hospodin mu je vydal do rukou.</verse>
        <verse osisID='Judg.11.33'>Připravil jim zdrcující porážku mezi Aróerem a cestou do Minítu a až po Ábel-keramím, totiž dvaceti městům. Tak byli Amónovci před syny Izraele pokořeni.</verse>
        <verse osisID='Judg.11.34'>Když přicházel Jiftách do Mispy ke svému domu, hle, vychází mu naproti s bubínky a s tancem jeho dcera. Měl jenom tu jedinou, kromě ní neměl syna ani dceru.</verse>
        <verse osisID='Judg.11.35'>Jak ji uviděl, roztrhl své roucho a zvolal: "Ach, má dcero, srazilas mě do prachu, uvrhla jsi mě do zkázy! Zavázal jsem se svými ústy Hospodinu a nemohu to vzít zpět."</verse>
        <verse osisID='Judg.11.36'>Ona mu odpověděla: "Můj otče, když ses svými ústy zavázal Hospodinu, učiň se mnou, co jsi vyřkl, za to, co Hospodin pro tebe učinil, abys mohl vykonat pomstu nad svými nepřáteli, nad Amónovci."</verse>
        <verse osisID='Judg.11.37'>Požádala pak svého otce: "Nechť je mi dovoleno toto: Ponech mi dva měsíce. Ráda bych odešla do hor a oplakávala se svými družkami své panenství."</verse>
        <verse osisID='Judg.11.38'>On jí řekl: "Jdi." Propustil ji na dva měsíce a ona odešla se svými družkami, aby na horách oplakávala své panenství.</verse>
        <verse osisID='Judg.11.39'>Po uplynutí dvou měsíců se vrátila k otci a on splnil slib, který o ní učinil. Muže nepoznala. V Izraeli se pak stalo zvykem,</verse>
        <verse osisID='Judg.11.40'>že izraelské dívky vycházívají rok co rok po čtyři dny v roce opěvovat dceru Jiftácha Gileádského.</verse>
      </chapter>
      <chapter osisID='Judg.12'>
        <verse osisID='Judg.12.1'>I svolali se efrajimští muži a táhli k severu. Vyčítali Jiftáchovi: "Proč jsi táhl do boje proti Amónovcům a nezavolal jsi nás, abychom šli s tebou? Zapálíme ti dům nad hlavou!"</verse>
        <verse osisID='Judg.12.2'>Jiftách jim odpověděl: "Já i můj lid jsme měli s Amónovci těžký spor. Ač jsem vás úpěnlivě volal, nevysvobodili jste mě z jejich rukou.</verse>
        <verse osisID='Judg.12.3'>Když jsem zjistil, že mě nevysvobodíte, nasadil jsem vlastní život a táhl jsem na Amónovce. A Hospodin mi je vydal do rukou. Proč jste tedy dnes na mě vytáhli? Abyste proti mně bojovali?"</verse>
        <verse osisID='Judg.12.4'>Jiftách shromáždil všechny gileádské muže, bojoval s Efrajimem a gileádští muži Efrajima pobili. Ti totiž říkali: "Vy Gileáďané jste efrajimští uprchlíci, zmítáte se mezi Efrajimem a Manasesem."</verse>
        <verse osisID='Judg.12.5'>Gileád dobyl na Efrajimovi jordánské brody. Když nyní řekl někdo z efrajimských uprchlíků: "Rád bych se přebrodil", zeptali se ho gileádští muži: "Jsi Efratejec?" Jestliže odvětil "Nejsem",</verse>
        <verse osisID='Judg.12.6'>vyzvali ho: "Tak řekni šibbolet!" On však řekl: "Sibbolet" a nedokázal to přesně vyslovit. Tu ho popadli a zabili při jordánských brodech. Toho času padlo z Efrajima čtyřicet dva tisíce mužů.</verse>
        <verse osisID='Judg.12.7'>Jiftách soudil Izraele po šest let. I zemřel Jiftách Gileádský a byl pochován v jednom z gileádských měst.</verse>
        <verse osisID='Judg.12.8'>Po něm soudil Izraele Ibsán z Bét-lechemu.</verse>
        <verse osisID='Judg.12.9'>Měl třicet synů. Třicet dcer vyvdal jinam a třicet dívek přivedl svým synům odjinud. Soudil Izraele po sedm let.</verse>
        <verse osisID='Judg.12.10'>I zemřel Ibsán a byl pochován v Bét-lechemu.</verse>
        <verse osisID='Judg.12.11'>Po něm soudil Izraele Elón Zabulónský. Soudil Izraele po deset let.</verse>
        <verse osisID='Judg.12.12'>I zemřel Elón Zabulónský a byl pochován v Ajalónu v zabulónské zemi.</verse>
        <verse osisID='Judg.12.13'>Po něm soudil Izraele Abdón, syn Hiléla Pireatónského.</verse>
        <verse osisID='Judg.12.14'>Měl čtyřicet synů a třicet vnuků, kteří jezdili na sedmdesáti oslátkách. Soudil Izraele po osm let.</verse>
        <verse osisID='Judg.12.15'>I zemřel Abdón, syn Hiléla Pireatónského, a byl pochován v Pireatónu v efrajimské zemi v Amáleckém pohoří.</verse>
      </chapter>
      <chapter osisID='Judg.13'>
        <verse osisID='Judg.13.1'>Izraelci se dále dopouštěli toho, co je zlé v Hospodinových očích. Proto je Hospodin vydal na čtyřicet let do rukou Pelištejců.</verse>
        <verse osisID='Judg.13.2'>Byl jeden muž ze Soreje, z danovské čeledi, jménem Manóach. Jeho žena byla neplodná a nerodila.</verse>
        <verse osisID='Judg.13.3'>I ukázal se té ženě Hospodinův posel a řekl jí: "Hle, ty jsi neplodná, nerodila jsi, avšak otěhotníš a porodíš syna.</verse>
        <verse osisID='Judg.13.4'>Proto se teď měj na pozoru: nepij víno ani opojný nápoj a nejez nic nečistého.</verse>
        <verse osisID='Judg.13.5'>Hle, otěhotníš a porodíš syna, ale jeho hlavy se nesmí dotknout břitva; ten chlapec bude od mateřského života Boží zasvěcenec. On začne vysvobozovat Izraele z rukou Pelištejců."</verse>
        <verse osisID='Judg.13.6'>Žena přišla povědět svému muži: "Přišel ke mně muž Boží; vypadal jako Boží posel, tak byl hrozný. Ani jsem se ho nezeptala, odkud je, a on mi své jméno nepověděl.</verse>
        <verse osisID='Judg.13.7'>Řekl mi: »Hle, otěhotníš a porodíš syna. Nepij teď víno ani opojný nápoj a nejez nic nečistého, protože ten chlapec bude od mateřského života až do dne své smrti Boží zasvěcenec.«"</verse>
        <verse osisID='Judg.13.8'>Manóach prosil Hospodina: "Dovol prosím, Panovníku, nechť k nám znovu přijde muž Boží, kterého jsi poslal, a poučí nás, co máme dělat s chlapcem, který se má narodit."</verse>
        <verse osisID='Judg.13.9'>Bůh Manóacha vyslyšel a Boží posel přišel znovu k té ženě, právě když seděla na poli a její muž Manóach nebyl s ní.</verse>
        <verse osisID='Judg.13.10'>Žena rychle běžela povědět o tom svému muži. Řekla mu: "Ukázal se mi ten muž, který ke mně onehdy přišel."</verse>
        <verse osisID='Judg.13.11'>Manóach šel hned za svou ženou, přišel k tomuto muži a otázal se ho: "Jsi ty ten muž, který mluvil k této ženě?" On odpověděl: "Jsem."</verse>
        <verse osisID='Judg.13.12'>Manóach řekl: "Nuže, až se splní tvá slova, na co je nutno u toho chlapce dbát a co s ním máme činit?"</verse>
        <verse osisID='Judg.13.13'>Hospodinův posel Manóachovi odpověděl: "Ať se žena varuje všeho, o čem jsem jí řekl.</verse>
        <verse osisID='Judg.13.14'>Ať neokusí ničeho, co pochází z vinné révy. Nesmí pít víno ani opojný nápoj ani jíst něco nečistého. Ať bedlivě dbá na všechno, co jsem jí přikázal."</verse>
        <verse osisID='Judg.13.15'>Manóach řekl Hospodinovu poslu: "Dovol, abychom tě zdrželi a připravili ti kůzle."</verse>
        <verse osisID='Judg.13.16'>Ale Hospodinův posel Manóachovi odpověděl: "I kdybys mě zdržel, nejedl bych z tvého pokrmu. Chceš-li však připravit zápalnou oběť, obětuj ji Hospodinu." Manóach totiž nevěděl, že je to posel Hospodinův.</verse>
        <verse osisID='Judg.13.17'>Manóach se ještě Hospodinova posla zeptal: "Jaké je tvé jméno? Rádi bychom tě poctili, až se splní tvá slova."</verse>
        <verse osisID='Judg.13.18'>Ale Hospodinův posel mu odvětil: "Proč se ptáš na mé jméno? Je podivuhodné."</verse>
        <verse osisID='Judg.13.19'>Manóach vzal tedy kůzle a oběť přídavnou a obětoval na té skále Hospodinu a ten před Manóachem a jeho ženou učinil podivuhodnou věc:</verse>
        <verse osisID='Judg.13.20'>Když totiž vystupoval plamen z oltáře k nebi, vystoupil v plameni z oltáře i Hospodinův posel. Jak to uviděli Manóach a jeho žena, padli tváří k zemi.</verse>
        <verse osisID='Judg.13.21'>Potom se už Hospodinův posel Manóachovi a jeho ženě neukázal. Tehdy Manóach poznal, že to byl posel Hospodinův,</verse>
        <verse osisID='Judg.13.22'>a řekl své ženě: "Určitě zemřeme, neboť jsme viděli Boha."</verse>
        <verse osisID='Judg.13.23'>Jeho žena mu však odpověděla: "Kdyby nás chtěl Hospodin usmrtit, nepřijal by od nás oběť zápalnou ani přídavnou, nebyl by nám toto všechno ukázal, ani by nám teď neoznámil něco takového."</verse>
        <verse osisID='Judg.13.24'>I porodila ta žena syna a dala mu jméno Samson. Chlapec vyrostl a Hospodin mu žehnal.</verse>
        <verse osisID='Judg.13.25'>A duch Hospodinův ho začal ponoukat v Danovském táboře mezi Soreou a Eštaólem.</verse>
      </chapter>
      <chapter osisID='Judg.14'>
        <verse osisID='Judg.14.1'>Samson sestoupil do Timnaty a spatřil v Timnatě ženu z pelištejských dcer.</verse>
        <verse osisID='Judg.14.2'>Když se vrátil, sdělil svému otci a matce: "V Timnatě jsem spatřil ženu z pelištejských dcer. Nuže, vezměte mi ji za ženu!"</verse>
        <verse osisID='Judg.14.3'>Ale otec s matkou mu bránili: "Což není žádná mezi dcerami tvých bratří a všeho mého lidu, že si jdeš pro ženu mezi pelištejské neobřezance?" Samson však svému otci odpověděl: "Vezmi pro mne tuto, protože to je v mých očích ta pravá!"</verse>
        <verse osisID='Judg.14.4'>Otec s matkou netušili, že je to od Hospodina, že hledá záminku proti Pelištejcům; toho času totiž vládli nad Izraelem Pelištejci.</verse>
        <verse osisID='Judg.14.5'>I sestoupil Samson s otcem a matkou do Timnaty. Když přišli k timnatským vinicím, vyskočil náhle proti němu řvoucí mladý lev.</verse>
        <verse osisID='Judg.14.6'>Tu se ho zmocnil duch Hospodinův, že jej holýma rukama roztrhl jako kůzle. Otci ani matce nepověděl, co udělal.</verse>
        <verse osisID='Judg.14.7'>Pak sestoupil dolů, aby se domluvil s tou ženou; v Samsonových očích to byla ta pravá.</verse>
        <verse osisID='Judg.14.8'>Když opět za čas šel, aby si ji vzal, odbočil podívat se na zabitého lva. A hle, ve lví zdechlině bylo včelstvo a med.</verse>
        <verse osisID='Judg.14.9'>Nabral si jej do hrsti a cestou jej jedl. Zašel k otci a matce a dal i jim, aby jedli; ale nepověděl jim, že med vybral ze lví zdechliny.</verse>
        <verse osisID='Judg.14.10'>I sestoupil jeho otec k té ženě a Samson tam uspořádal hostinu, jak to mládenci dělávali.</verse>
        <verse osisID='Judg.14.11'>Jakmile ho uviděli, vybrali třicet družbů, aby byli s ním.</verse>
        <verse osisID='Judg.14.12'>Samson jim řekl: "Chci vám dát hádanku. Jestli mi ji dokážete za sedm dní hostiny rozluštit a uhodnete její smysl, dám vám třicet košil a třicatery sváteční šaty.</verse>
        <verse osisID='Judg.14.13'>Jestli mi ji však nebudete moci rozluštit, dáte vy mně třicet košil a třicatery sváteční šaty." Souhlasili s ním: "Dej nám svou hádanku, ať si ji poslechneme."</verse>
        <verse osisID='Judg.14.14'>Řekl jim tedy: "Ze žrouta vyšel pokrm, ze siláka vyšla sladkost."</verse>
        <verse osisID='Judg.14.15'>Po tři dny nebyli s to hádanku rozluštit. Sedmého dne navedli Samsonovu ženu: "Přemluv svého muže, ať nám hádanku prozradí! Jinak tě i s domem tvého otce upálíme. To jste nás sem pozvali, abyste nás obrali?"</verse>
        <verse osisID='Judg.14.16'>I vyčítala ta žena s pláčem Samsonovi: "Chováš vůči mně jenom nenávist, nemáš mě rád! Dals hádanku synům mého lidu a neprozradil jsi mi ji." Odpověděl jí: "Ani svému otci a své matce jsem ji neprozradil, a tobě bych ji měl prozradit?"</verse>
        <verse osisID='Judg.14.17'>Ale ona na něj s pláčem naléhala po celých sedm dní hostiny, že jí to sedmého dne prozradil. Tolik ho obtěžovala. A ona prozradila hádanku synům svého lidu.</verse>
        <verse osisID='Judg.14.18'>Sedmého dne, ještě před západem slunce, mu řekli mužové města: "Co je sladší než med, co je silnější než lev?" Odpověděl jim: "Kdybyste neorali mou jalovicí, moji hádanku byste neuhodli."</verse>
        <verse osisID='Judg.14.19'>Tu se ho zmocnil duch Hospodinův, sestoupil do Aškalónu a pobil tam třicet mužů. Pobral jim jejich výstroj a dal sváteční šaty těm, kdo rozluštili hádanku. S planoucím hněvem se pak vrátil do otcovského domu.</verse>
        <verse osisID='Judg.14.20'>Samsonovu ženu dostal jeden z družbů, který mu byl druhem.</verse>
      </chapter>
      <chapter osisID='Judg.15'>
        <verse osisID='Judg.15.1'>Po nějakém čase, ve dnech, kdy se žala pšenice, navštívil Samson svou ženu a přinesl darem kozlíka. Řekl: "Rád bych vešel do pokojíku ke své ženě." Ale její otec mu nedovolil vejít</verse>
        <verse osisID='Judg.15.2'>a namítl: "Myslil jsem, že k ní chováš nenávist, tak jsem ji dal tvému družbovi. Což není její mladší sestra hezčí? Může být tvá místo ní!"</verse>
        <verse osisID='Judg.15.3'>Ale Samson jim odvětil: "Tentokrát budu vůči Pelištejcům bez viny, když jim provedu něco zlého."</verse>
        <verse osisID='Judg.15.4'>Odešel a pochytal tři sta lišek. Potom vzal pochodně, otočil vždy dvě lišky ocasy k sobě a mezi ně připevnil pochodeň.</verse>
        <verse osisID='Judg.15.5'>Pochodně zapálil a lišky pustil do nepožatého obilí Pelištejců. Zapálil jak kopky, tak nepožaté obilí, dokonce i vinice a olivy.</verse>
        <verse osisID='Judg.15.6'>Pelištejci se vyptávali: "Kdo tohle udělal?" Rozkřiklo se: Samson, zeť Timnaťana, za to, že mu vzal ženu a dal ji jeho družbovi. I přitáhli Pelištejci a upálili ji i s jejím otcem.</verse>
        <verse osisID='Judg.15.7'>Tu jim Samson řekl: "Když takhle jednáte, neustanu, dokud nad vámi nevykonám pomstu."</verse>
        <verse osisID='Judg.15.8'>Bil je hlava nehlava a způsobil jim zdrcující porážku. Potom sestoupil a usadil se ve skalní strži Étamu.</verse>
        <verse osisID='Judg.15.9'>Ale Pelištejci přitáhli a utábořili se v Judsku; rozložili se v Lechí.</verse>
        <verse osisID='Judg.15.10'>Judští muži se ptali: "Proč jste na nás přitáhli?" Odpověděli: "Přitáhli jsme spoutat Samsona a naložit s ním stejně, jako on nakládal s námi."</verse>
        <verse osisID='Judg.15.11'>I sestoupilo tři tisíce judských mužů ke skalní strži Étamu a řekli Samsonovi: "Copak nevíš, že nad námi vládnou Pelištejci? Cos nám to provedl?" Odvětil jim: "Jak jednali oni se mnou, tak jsem já jednal s nimi."</verse>
        <verse osisID='Judg.15.12'>Řekli mu: "Sestoupili jsme, abychom tě spoutali a vydali do rukou Pelištejců." Samson je požádal: "Odpřisáhněte mi, že se na mě nevrhnete vy sami!"</verse>
        <verse osisID='Judg.15.13'>Přislíbili mu: "Nevrhneme se na tebe. Jenom tě pevně spoutáme a vydáme do jejich rukou, určitě tě neusmrtíme." Spoutali ho dvěma novými provazy a odvedli ho od skály.</verse>
        <verse osisID='Judg.15.14'>Když přišel do Lechí, Pelištejci ho přivítali válečným pokřikem. Tu se ho zmocnil duch Hospodinův a provazy na jeho pažích byly jako nitě, které sežehl oheň. Pouta mu na rukou povolila.</verse>
        <verse osisID='Judg.15.15'>Našel čerstvou oslí čelist, popadl ji do ruky a pobil jí tisíc mužů.</verse>
        <verse osisID='Judg.15.16'>I řekl Samson: "Oslí čelistí jsem pobil hromadu, dvě hromady, oslí čelistí jsem pobil tisíc mužů."</verse>
        <verse osisID='Judg.15.17'>Když domluvil, odhodil čelist. To místo nazval Rámat-lechí (to je Výšina čelisti).</verse>
        <verse osisID='Judg.15.18'>Dostal pak nesmírnou žízeň a volal k Hospodinu. Řekl: "Ty jsi způsobil skrze svého služebníka toto velké vysvobození. A teď mám umřít žízní a upadnout do rukou neobřezanců?"</verse>
        <verse osisID='Judg.15.19'>I rozpoltil Bůh skalní kotlinu v Lechí a vytryskla z ní voda. Napil se, okřál na duchu a ožil. Proto nazval to místo Pramen volajícího; ten je v Lechí dodnes.</verse>
        <verse osisID='Judg.15.20'>Soudil Izraele za dnů Pelištejců po dvacet let.</verse>
      </chapter>
      <chapter osisID='Judg.16'>
        <verse osisID='Judg.16.1'>Pak se Samson odebral do Gázy. Spatřil tam ženu nevěstku a vešel k ní.</verse>
        <verse osisID='Judg.16.2'>Obyvatelům Gázy bylo oznámeno: "Přišel sem Samson." Obcházeli kolem a číhali na něho celou noc v městské bráně. Po celou noc tiše vyčkávali. Řekli: "Až nastane jitro, zabijeme ho."</verse>
        <verse osisID='Judg.16.3'>Ale Samson ležel jen do půlnoci. O půlnoci vstal, vysadil křídla vrat městské brány s oběma veřejemi, vytrhl je i se závorou, vložil si je na ramena a vynesl je na vrchol hory ležící směrem k Chebrónu.</verse>
        <verse osisID='Judg.16.4'>Potom se zamiloval do ženy v Hroznovém úvalu. Jmenovala se Delíla.</verse>
        <verse osisID='Judg.16.5'>I přišla k ní pelištejská knížata se žádostí: "Hleď na něm vymámit, v čem spočívá jeho veliká síla, jak bychom ho přemohli a spoutali a zneškodnili. Každý z nás ti dá tisíc sto šekelů stříbra."</verse>
        <verse osisID='Judg.16.6'>Delíla tedy naléhala na Samsona: "Prozraď mi přece, v čem spočívá tvá veliká síla a čím tě spoutat, abys byl zneškodněn?"</verse>
        <verse osisID='Judg.16.7'>Samson jí řekl: "Kdyby mě spoutali sedmi syrovými houžvemi, které ještě nevyschly, zeslábl bych a byl bych jako kterýkoli člověk."</verse>
        <verse osisID='Judg.16.8'>Pelištejská knížata jí donesla sedm syrových houžví, které ještě nevyschly, a ona ho jimi spoutala.</verse>
        <verse osisID='Judg.16.9'>Přitom u ní v pokojíku na něj číhali. Pak křikla na Samsona: "Samsone, jdou na tebe Pelištejci!" Tu zpřetrhal houžve, jako se trhá šňůrka z koudele, když ji sežehne oheň, a nevyšlo najevo, v čem spočívá jeho síla.</verse>
        <verse osisID='Judg.16.10'>Delíla naléhala na Samsona: "Vidíš, jak jsi mě obelstil a vykládals mi lži. Teď mi však prozraď, čím bys mohl být spoután."</verse>
        <verse osisID='Judg.16.11'>Odpověděl jí: "Kdyby mě pevně spoutali novými provazy, jichž se dosud nepoužilo, zeslábl bych a byl bych jako kterýkoli člověk."</verse>
        <verse osisID='Judg.16.12'>I vzala Delíla nové provazy, spoutala ho jimi a křikla na něho: "Samsone, jdou na tebe Pelištejci!" Přitom v pokojíku na něj číhali. Tu strhal provazy s paží jako nitě.</verse>
        <verse osisID='Judg.16.13'>Delíla vyčítala Samsonovi: "I teď jsi mě obelstil a vykládáš mi lži. Prozraď mi, čím bys mohl být spoután!" Odpověděl jí: "Kdybys vpletla mých sedm pramenů vlasů do osnovy."</verse>
        <verse osisID='Judg.16.14'>Učinila tak, upevnila kolíkem a křikla na něho: "Samsone, jdou na tebe Pelištejci!" Procitl ze spánku a vytrhl kolík, vratidlo i osnovu.</verse>
        <verse osisID='Judg.16.15'>Zase mu vytýkala: "Jak můžeš říkat: »Miluji tě«, když tvé srdce není při mně! Už třikrát jsi mě obelstil a neprozradils mi, v čem je tvá veliká síla."</verse>
        <verse osisID='Judg.16.16'>Když ho po celé dny obtěžovala svými řečmi a dotírala na něho, že z toho byl až k smrti unaven,</verse>
        <verse osisID='Judg.16.17'>otevřel jí své srdce dokořán a řekl jí: "Nikdy se nedotkla mé hlavy břitva, protože jsem od života své matky Boží zasvěcenec. Kdybych byl oholen, má síla by ode mne odstoupila, zeslábl bych a byl bych jako každý člověk."</verse>
        <verse osisID='Judg.16.18'>Delíla viděla, že jí otevřel své srdce dokořán, a poslala pelištejským knížatům vzkaz: "Tentokrát přijďte, neboť mi otevřel své srdce dokořán." Pelištejská knížata k ní tedy přišla a přinesla s sebou stříbro.</verse>
        <verse osisID='Judg.16.19'>Ona ho uspala na klíně, zavolala jednoho muže a dala oholit sedm pramenů vlasů na jeho hlavě. Tak se stala příčinou jeho ponížení. Jeho síla od něho odstoupila.</verse>
        <verse osisID='Judg.16.20'>Křikla: "Samsone, jdou na tebe Pelištejci!" Procitl ze spánku a pomyslil si: "Dostanu se z toho jako dosud vždycky a pouta setřesu." Nevěděl, že Hospodin od něho odstoupil.</verse>
        <verse osisID='Judg.16.21'>Pelištejci se ho zmocnili, vypíchli mu oči a odvlekli ho do Gázy, kde ho spoutali dvojitým bronzovým řetězem. Ve vězení musel mlít.</verse>
        <verse osisID='Judg.16.22'>Ale vlasy na hlavě mu začaly hned po oholení dorůstat.</verse>
        <verse osisID='Judg.16.23'>Pelištejská knížata se shromáždila, aby obětovala velkou oběť svému bohu Dágonovi a aby se oddala radovánkám. Řekli: "Náš bůh nám vydal do rukou Samsona, našeho nepřítele."</verse>
        <verse osisID='Judg.16.24'>Když ho lid viděl, vychvaloval svého boha. Volali: "Náš bůh nám vydal do rukou našeho nepřítele, pustošitele naší země, který mnoho našich skolil."</verse>
        <verse osisID='Judg.16.25'>Rozjařili se a křičeli: "Zavolejte Samsona, ať nám poslouží k nevázaným hrám!" Zavolali tedy Samsona z vězení, aby si s ním nevázaně pohrávali. Postavili ho mezi sloupy.</verse>
        <verse osisID='Judg.16.26'>Samson požádal mládence, který jej vedl za ruku: "Pusť mě, ať mohu ohmatat sloupy, na nichž budova spočívá, a opřít se o ně!"</verse>
        <verse osisID='Judg.16.27'>Dům byl plný mužů i žen, byla tam všechna pelištejská knížata. I na střeše bylo na tři tisíce mužů a žen, hodlajících přihlížet nevázaným hrám se Samsonem.</verse>
        <verse osisID='Judg.16.28'>I volal Samson k Hospodinu a prosil: "Panovníku Hospodine, rozpomeň se na mne a dej mi prosím jen ještě tentokrát sílu, Bože, abych rázem mohl vykonat na Pelištejcích pomstu za svoje oči!"</verse>
        <verse osisID='Judg.16.29'>Pak Samson pevně objal oba prostřední sloupy, na nichž budova spočívala, a vzepřel se proti nim, proti jednomu pravicí a proti druhému levicí.</verse>
        <verse osisID='Judg.16.30'>A řekl: "Ať zhynu zároveň s Pelištejci!" Napnul sílu, a dům se zřítil na knížata i na všechen lid, který byl v něm, takže mrtvých, které usmrtil umíraje, bylo víc než těch, které usmrtil zaživa.</verse>
        <verse osisID='Judg.16.31'>I sestoupili jeho bratří a celý jeho dům, vynesli ho, vrátili se a pochovali ho mezi Soreou a Eštaólem v hrobě jeho otce Manóacha. Soudil Izraele po dvacet let.</verse>
      </chapter>
      <chapter osisID='Judg.17'>
        <verse osisID='Judg.17.1'>Byl jeden muž z Efrajimského pohoří jménem Míkajáš.</verse>
        <verse osisID='Judg.17.2'>Přiznal se své matce: "Těch tisíc sto šekelů stříbra, které ti byly vzaty, pro něž jsi dokonce vyřkla přede mnou kletbu, to stříbro je u mne, já jsem je vzal." Tu jeho matka řekla: "Můj synu, buď požehnán Hospodinu!"</verse>
        <verse osisID='Judg.17.3'>Vrátil matce těch tisíc sto šekelů stříbra a matka prohlásila: "To stříbro jsem cele zasvětila Hospodinu. Předávám je tobě, můj synu, abys z něho dal udělat sochu tesanou a litou. Dávám ti je nyní zpátky."</verse>
        <verse osisID='Judg.17.4'>Ale on vrátil stříbro své matce. I vzala dvě stě šekelů stříbra a dala je zlatníkovi; udělal z nich sochu tesanou a litou, která pak byla v Míkově domě.</verse>
        <verse osisID='Judg.17.5'>Ten muž, Míka, měl totiž svatyni. Udělal efód a domácí bůžky a pověřil jednoho ze svých synů, aby mu sloužil jako kněz.</verse>
        <verse osisID='Judg.17.6'>V těch dnech neměli v Izraeli krále. Každý dělal, co uznal za správné.</verse>
        <verse osisID='Judg.17.7'>Byl jeden mládenec z judského Betléma, z Judovy čeledi; byl to lévijec a pobýval tam jako host.</verse>
        <verse osisID='Judg.17.8'>Ten muž odešel z města, z judského Betléma, aby pobýval jako host, kde se mu naskytne. Při svém putování došel na Efrajimské pohoří k Míkovu domu.</verse>
        <verse osisID='Judg.17.9'>Míka se ho otázal: "Odkud přicházíš?" Odpověděl mu: "Jsem lévijec z judského Betléma a putuji, abych pobýval jako host, kde se mi naskytne."</verse>
        <verse osisID='Judg.17.10'>Míka mu navrhl: "Zůstaň u mne a budeš mi otcem a knězem. Budu ti za to dávat deset šekelů stříbra ročně, ošacení a stravu." Lévijec na to přistoupil.</verse>
        <verse osisID='Judg.17.11'>Přivolil zůstat u toho muže. A byl mu mládenec jako jeden z jeho synů.</verse>
        <verse osisID='Judg.17.12'>Míka lévijského mládence pověřil, aby mu sloužil jako kněz; zůstal tedy v Míkově domě.</verse>
        <verse osisID='Judg.17.13'>Míka si řekl: "Nyní vím, že mi Hospodin bude prokazovat dobro, neboť mám za kněze lévijce."</verse>
      </chapter>
      <chapter osisID='Judg.18'>
        <verse osisID='Judg.18.1'>V oněch dnech neměli v Izraeli krále. Kmen Danovců si tehdy hledal dědičný podíl, aby se mohl usadit, protože mu až po onen den nepřipadl mezi izraelskými kmeny žádný dědičný podíl.</verse>
        <verse osisID='Judg.18.2'>Danovci tedy vyslali ze své čeledi pět mužů, chrabrých bojovníků, ze svých končin, ze Soreje a Eštaólu, aby jako zvědové prozkoumali zemi. Poručili jim: "Jděte prozkoumat zemi." I přišli na Efrajimské pohoří až k Míkovu domu a přenocovali tam.</verse>
        <verse osisID='Judg.18.3'>Když byli u Míkova domu, poznali po řeči lévijského mládence. Odbočili tam a zeptali se ho: "Kdo tě sem přivedl? Co tady děláš? Co tu pohledáváš?"</verse>
        <verse osisID='Judg.18.4'>Odpověděl jim: "Tak a tak to se mnou vyjednal Míka. Najal mě, abych mu sloužil jako kněz."</verse>
        <verse osisID='Judg.18.5'>Poprosili ho: "Doptej se teď Boha, abychom věděli, zdaří-li se nám cesta, na kterou jsme se vydali."</verse>
        <verse osisID='Judg.18.6'>Kněz jim řekl: "Jděte v pokoji. Nad cestou, na kterou jste se vydali, bdí Hospodin."</verse>
        <verse osisID='Judg.18.7'>Těch pět mužů tedy šlo dál, až přišli do Lajiše. Spatřili město žijící si v bezpečí po způsobu Sidónců a v něm klidný a bezstarostný lid. Nebylo v zemi nikoho, kdo by je potupil, nebylo uchvatitele moci. Od Sidónců byli daleko a s nikým neměli žádnou dohodu.</verse>
        <verse osisID='Judg.18.8'>Zvědové se vrátili ke svým bratřím do Soreje a Eštaólu. Bratří se jich zeptali: "Jak jste pořídili?"</verse>
        <verse osisID='Judg.18.9'>Odpověděli: "Vzhůru, vytáhněme proti nim! Viděli jsme tu zemi, je velmi dobrá. Vy otálíte? Nerozpakujte se tam vtrhnout a tu zemi obsadit.</verse>
        <verse osisID='Judg.18.10'>Přijdete tam k bezstarostnému lidu. Země je na všechny strany otevřená, Bůh vám ji vydal do rukou. Je to místo, kde není nedostatek v ničem, co může země dát."</verse>
        <verse osisID='Judg.18.11'>Tak vyrazilo odtamtud z čeledi Danovců, ze Soreje a Eštaólu, šest set válečně vyzbrojených mužů.</verse>
        <verse osisID='Judg.18.12'>Táhli vzhůru a utábořili se v Kirjat-jearímu v Judsku. Proto se to místo nazývá Danovský tábor až dodnes; je za Kirjat-jearímem.</verse>
        <verse osisID='Judg.18.13'>Odtud se ubírali přes Efrajimské pohoří, až došli k Míkovu domu.</verse>
        <verse osisID='Judg.18.14'>Tu promluvilo těch pět mužů, kteří jako zvědové prošli lajišskou zemi. Řekli svým bratřím: "Zdalipak víte, že v těchto domech je efód a domácí bůžci i socha tesaná a litá? Teď víte, co máte udělat."</verse>
        <verse osisID='Judg.18.15'>Odbočili tam, přišli k domu lévijského mládence, k Míkovu domu, a pozdravili ho přáním pokoje.</verse>
        <verse osisID='Judg.18.16'>Oněch šest set válečně vyzbrojených mužů zůstalo stát při vchodu do brány; byli to Danovci.</verse>
        <verse osisID='Judg.18.17'>Pak vystoupilo těch pět mužů, kteří jako zvědové prošli zemi, vešli tam a vzali tesanou sochu, efód a domácí bůžky i sochu litou, zatímco kněz stál u vchodu do brány se šesti sty válečně vyzbrojenými muži.</verse>
        <verse osisID='Judg.18.18'>Když vešli do Míkova domu a vzali tesanou sochu, efód a domácí bůžky i sochu litou, otázal se jich kněz: "Co to děláte?"</verse>
        <verse osisID='Judg.18.19'>Odpověděli mu: "Mlč, buď zticha a pojď s námi; budeš nám otcem a knězem. Je lepší být knězem domu jediného muže, anebo být knězem kmene a čeledi v Izraeli?"</verse>
        <verse osisID='Judg.18.20'>Knězi se to zalíbilo, vzal efód a domácí bůžky i tesanou sochu a vstoupil mezi lid.</verse>
        <verse osisID='Judg.18.21'>Nato se obrátili k odchodu. Děti, dobytek i cenný majetek umístili dopředu.</verse>
        <verse osisID='Judg.18.22'>Byli už daleko od Míkova domu, když byli přivoláni muži z domů, které stály při domě Míkově. Dohonili Danovce</verse>
        <verse osisID='Judg.18.23'>a volali na ně. Přiměli je k tomu, že se otočili a otázali se Míky: "Co ti je, že jsi je přivolal?"</verse>
        <verse osisID='Judg.18.24'>Odpověděl: "Vzali jste mi bohy, které jsem si udělal, i kněze a odtáhli jste. Co mi ještě zbývá? A to se mě ptáte: »Co ti je?«"</verse>
        <verse osisID='Judg.18.25'>Danovci jej okřikli: "Ať už za námi není slyšet tvůj hlas! Jinak se na vás vrhnou rozhořčení muži a budeš smeten i se svým domem."</verse>
        <verse osisID='Judg.18.26'>Potom Danovci pokračovali v cestě. Míka viděl, že jsou silnější než on, obrátil se a vrátil do svého domu.</verse>
        <verse osisID='Judg.18.27'>Když tedy vzali, co si dal udělat Míka, i kněze, kterého měl, přitáhli na Lajiš, na klidný a bezstarostný lid. Pobili je ostřím meče a město vypálili.</verse>
        <verse osisID='Judg.18.28'>Nebylo nikoho, kdo by je vysvobodil, protože město bylo daleko od Sidónu a s nikým neměli žádnou dohodu. Leželo v dolině u Bét-rechóbu. Danovci pak město opět vystavěli a osídlili.</verse>
        <verse osisID='Judg.18.29'>Pojmenovali město Dan podle jména svého praotce Dana, který se narodil Izraelovi; původně se ovšem jmenovalo Lajiš.</verse>
        <verse osisID='Judg.18.30'>Danovci si tam postavili tu tesanou sochu a Jónatan, syn Geršóma, syna Mojžíšova, i jeho potomci byli kněžími kmene Danovců až do dne, kdy byli ze země vysídleni.</verse>
        <verse osisID='Judg.18.31'>Míkovu tesanou sochu, kterou si dal udělat, tam měli umístěnu po celou dobu, kdy byl dům Boží v Šílu.</verse>
      </chapter>
      <chapter osisID='Judg.19'>
        <verse osisID='Judg.19.1'>V těch dnech, kdy neměli v Izraeli krále, pobýval nějaký lévijec jako host v odlehlých končinách Efrajimského pohoří. Vzal si za ženinu jakousi ženu z judského Betléma.</verse>
        <verse osisID='Judg.19.2'>Ale ženina se proti němu provinila smilstvem a odešla od něho do otcovského domu, do judského Betléma. Byla tam po dobu čtyř měsíců.</verse>
        <verse osisID='Judg.19.3'>Její muž se za ní vypravil, aby jí domluvil a pohnul ji k návratu. Měl s sebou svého mládence a pár oslů. Ona ho uvedla do otcovského domu. Jakmile ho dívčin otec spatřil, šel mu radostně vstříc.</verse>
        <verse osisID='Judg.19.4'>Pak ho jeho tchán, dívčin otec, zdržoval, takže u něho zůstal tři dny. Jedli a pili a nocovali tam.</verse>
        <verse osisID='Judg.19.5'>Čtvrtého dne za časného jitra, když se zvedl k odchodu, řekl dívčin otec svému zeti: "Posilni se soustem chleba a potom půjdete."</verse>
        <verse osisID='Judg.19.6'>Tak zůstali a oba spolu jedli a pili. Potom dívčin otec vybídl muže: "Buď tak laskav, zůstaň ještě přes noc a buď dobré mysli."</verse>
        <verse osisID='Judg.19.7'>Když se muž přece zvedl k odchodu, přinutil ho jeho tchán, že tam opět zůstal přes noc.</verse>
        <verse osisID='Judg.19.8'>Pátého dne za časného jitra chtěl odejít, ale dívčin otec na něho zase naléhal: "Posilni se prosím!" Pozdrželi se, až den pokročil, a oba pojedli.</verse>
        <verse osisID='Judg.19.9'>Potom se muž se svou ženinou a mládencem zvedl k odchodu. Jeho tchán, dívčin otec, mu však řekl: "Pohleď, den se schyluje k večeru. Zůstaňte přes noc. Den se přece sklání. Přenocuj zde a buď dobré mysli. Zítra za časného jitra se vydáš na cestu a půjdeš ke svému stanu."</verse>
        <verse osisID='Judg.19.10'>Avšak muž nechtěl zůstat přes noc, zvedl se k odchodu a došel se svým párem osedlaných oslů a se svou ženinou až naproti Jebúsu, což je Jeruzalém.</verse>
        <verse osisID='Judg.19.11'>Když byli u Jebúsu, den téměř minul. Tu navrhl mládenec svému pánu: "Pojď prosím, uchýlíme se do tohoto jebúsejského města a přenocujeme v něm."</verse>
        <verse osisID='Judg.19.12'>Ale jeho pán mu odvětil: "Neuchýlíme se do cizího města, které nepatří Izraelcům. Půjdeme dál do Gibeje."</verse>
        <verse osisID='Judg.19.13'>A pobídl mládence: "Pojď, abychom se přiblížili k některému z těch míst a mohli přenocovat v Gibeji nebo v Rámě."</verse>
        <verse osisID='Judg.19.14'>Šli tedy dál. Slunce už zapadlo, když byli u benjamínské Gibeje.</verse>
        <verse osisID='Judg.19.15'>Uchýlili se tam a vstoupili do Gibeje, aby přenocovali. Když tam lévijec přišel, usadil se na městském prostranství, ale nebyl tu nikdo, kdo by jej přijal na noc do domu.</verse>
        <verse osisID='Judg.19.16'>Večer se vracel z práce na poli nějaký starý muž. Pocházel z Efrajimského pohoří a pobýval v Gibeji jako host; mužové toho místa byli Benjamínovci.</verse>
        <verse osisID='Judg.19.17'>Rozhlédl se a spatřil na městském prostranství pocestného. I otázal se ten starý muž: "Kam jdeš a odkud přicházíš?"</verse>
        <verse osisID='Judg.19.18'>Odvětil mu: "Ubíráme se z judského Betléma do odlehlých končin Efrajimského pohoří, odkud pocházím. Šel jsem do judského Betléma; chodím sloužit do Hospodinova domu. Tady však není nikdo, kdo by mě přijal do domu.</verse>
        <verse osisID='Judg.19.19'>A přitom mám jak slámu a obrok pro své osly, tak chléb a víno pro sebe i pro tvou služebnici a pro mládence, který je s tvými služebníky. V ničem nemáme nedostatek."</verse>
        <verse osisID='Judg.19.20'>Starý muž mu pravil: "Pokoj tobě! Klidně mi přenech starost o všechno, co potřebuješ. Jenom nezůstávej přes noc zde na prostranství."</verse>
        <verse osisID='Judg.19.21'>Uvedl ho do svého domu a pro osly připravil krmivo. Umyli si nohy, jedli a pili.</verse>
        <verse osisID='Judg.19.22'>Byli dobré mysli, avšak hle, mužové města, muži ničemníci, obklíčili dům, tloukli na dveře a vyzývali toho starého muže, hospodáře: "Vyveď muže, který vešel do tvého domu, ať ho poznáme!"</verse>
        <verse osisID='Judg.19.23'>Tu k nim ten hospodář vyšel a domlouval jim: "Ne tak, moji bratři! Nedopustíte se přece něčeho tak zlého! Vždyť tento muž vešel do mého domu. Nesmíte spáchat takovou hanebnost!</verse>
        <verse osisID='Judg.19.24'>Tady je má dcerka, panna, a jeho ženina. Hned je vyvedu. Můžete je zneužít a nakládat s nimi, jak se vám zlíbí, ale vůči tomuto muži nesmíte spáchat takovou hanebnost."</verse>
        <verse osisID='Judg.19.25'>Ti muži ho však nechtěli ani slyšet. Proto popadl ten muž svou ženinu a vyvedl jim ji ven. Obcovali s ní a zneužívali ji celou noc až do rána; propustili ji, teprve když vzešla jitřenka.</verse>
        <verse osisID='Judg.19.26'>Za ranního rozbřesku se ta žena dovlekla zpět, zhroutila se u vchodu do domu muže, kde byl její pán, a zůstala ležet až do světla.</verse>
        <verse osisID='Judg.19.27'>Ráno její pán vstal, otevřel domovní dveře a vyšel, aby se vydal na cestu. Tu spatřil ženu, svou ženinu, zhroucenou u vchodu do domu, s rukama na prahu.</verse>
        <verse osisID='Judg.19.28'>Řekl jí: "Vstaň a půjdeme!" Ale nedostal odpověď. Naložil ji tedy na osla a vydal se na cestu k domovu.</verse>
        <verse osisID='Judg.19.29'>Když přišel do svého domu, vzal nůž, uchopil ženinu a rozsekal ji i s kostmi na dvanáct dílů a rozeslal ji po celém izraelském území.</verse>
        <verse osisID='Judg.19.30'>Kdokoli to viděl, říkal: "Něco takového se nestalo a nebylo spatřeno ode dne, kdy Izraelci vyšli z egyptské země, až podnes. Uvažujte o tom, poraďte se a vyjádřete se!"</verse>
      </chapter>
      <chapter osisID='Judg.20'>
        <verse osisID='Judg.20.1'>I vytáhli všichni synové Izraele a shromáždila se celá pospolitost od Danu po Beer-šebu i gileádská země jako jeden muž k Hospodinu do Mispy.</verse>
        <verse osisID='Judg.20.2'>Dostavili se vůdcové všeho lidu i všechny izraelské kmeny do shromáždění Božího lidu, čtyři sta tisíc pěšáků ozbrojených meči.</verse>
        <verse osisID='Judg.20.3'>Benjamínovci slyšeli, že Izraelci přitáhli vzhůru do Mispy. Izraelci se tázali: "Mluvte, jak došlo k takovému zločinu?"</verse>
        <verse osisID='Judg.20.4'>Nato odpověděl ten lévijec, muž zavražděné ženy: "Přišel jsem se svou ženinou přenocovat do benjamínské Gibeje.</verse>
        <verse osisID='Judg.20.5'>Gibejští občané však proti mně povstali a obklíčili mě v noci v tom domě. Měli v úmyslu mě zavraždit. A mou ženinu zneužili tak, že zemřela.</verse>
        <verse osisID='Judg.20.6'>Tu jsem vzal svou ženinu, rozsekal ji na díly a rozeslal je do všech krajů izraelského dědictví, neboť oni se dopustili v Izraeli mrzké hanebnosti.</verse>
        <verse osisID='Judg.20.7'>Vy všichni jste přece synové Izraele. Ujměte se věci a poraďte tady."</verse>
        <verse osisID='Judg.20.8'>Všechen lid povstal jako jeden muž a rozhodl: "Nikdo z nás neodejde do svého stanu, nikdo z nás se neuchýlí do svého domu,</verse>
        <verse osisID='Judg.20.9'>a s Gibeou naložíme takto: Potáhneme proti ní, jak určí los.</verse>
        <verse osisID='Judg.20.10'>Vybereme ve všech izraelských kmenech deset mužů ze sta, sto z tisíce a tisíc z deseti tisíců, aby opatřovali potravu pro lid, který přitáhne proti benjamínské Gibeji, aby jí odplatil za všechnu hanebnost, které se v Izraeli dopustila."</verse>
        <verse osisID='Judg.20.11'>Tak se shromáždili všichni muži k městu, semknuti jako jeden muž.</verse>
        <verse osisID='Judg.20.12'>Izraelské kmeny vyslaly muže do všech Benjamínových čeledí s dotazem: "Co je to za zločin, k němuž u vás došlo?</verse>
        <verse osisID='Judg.20.13'>Ihned vydejte ty gibejské ničemy. Na smrt s nimi, ať odstraníme z Izraele zlořád!" Ale Benjamínovci nechtěli výzvy svých bratří Izraelců uposlechnout.</verse>
        <verse osisID='Judg.20.14'>Shromáždili se z měst do Gibeje, aby vytáhli do boje proti Izraelcům.</verse>
        <verse osisID='Judg.20.15'>Onoho dne bylo napočteno Benjamínovců z měst dvacet šest tisíc mužů ozbrojených meči, mimo sedm set vybraných mužů napočtených z obyvatelů Gibeje.</verse>
        <verse osisID='Judg.20.16'>Ze všeho toho lidu bylo sedm set vybraných mužů leváků; každý z nich vrhal kameny prakem navlas přesně a neminul se.</verse>
        <verse osisID='Judg.20.17'>Izraelských mužů, bez Benjamínců, bylo napočteno čtyři sta tisíc mužů ozbrojených meči, samí bojovníci.</verse>
        <verse osisID='Judg.20.18'>Zvedli se a táhli vzhůru do Bét-elu, aby se doptali Boha. I ptali se Izraelci: "Kdo z nás má táhnout do boje s Benjamínci první?" Hospodin odpověděl: "První bude Juda."</verse>
        <verse osisID='Judg.20.19'>Tak se Izraelci ráno zvedli a položili se proti Gibeji.</verse>
        <verse osisID='Judg.20.20'>Izraelští muži vytáhli do boje s Benjamínem a seřadili se k bitvě proti Gibeji.</verse>
        <verse osisID='Judg.20.21'>Tu z Gibeje vyrazili Benjamínci a vnesli onoho dne do Izraele zkázu; srazili k zemi dvaadvacet tisíc mužů.</verse>
        <verse osisID='Judg.20.22'>Ale lid, izraelští muži, se vzchopili a opět se seřadili k boji na místě, na němž se seřadili prvého dne.</verse>
        <verse osisID='Judg.20.23'>Předtím však Izraelci táhli vzhůru do Bét-elu a plakali před Hospodinem až do večera; potom se Hospodina doptali: "Máme znovu podstoupit boj se syny svého bratra Benjamína?" Hospodin odpověděl: "Táhněte proti němu!"</verse>
        <verse osisID='Judg.20.24'>Druhého dne se Izraelci utkali s Benjamínci.</verse>
        <verse osisID='Judg.20.25'>Ale i druhého dne proti nim vyrazil Benjamín z Gibeje a znovu vnesli mezi Izraelce zkázu; srazili k zemi osmnáct tisíc mužů, ačkoli všichni byli ozbrojeni meči.</verse>
        <verse osisID='Judg.20.26'>I táhli všichni Izraelci, totiž všechen lid, vzhůru a přišli do Bét-elu. Plakali a seděli tam před Hospodinem a postili se onoho dne až do večera; přitom přinášeli Hospodinu oběti zápalné a pokojné.</verse>
        <verse osisID='Judg.20.27'>Pak se Izraelci doptali Hospodina; byla tam totiž v té době schrána Boží smlouvy</verse>
        <verse osisID='Judg.20.28'>a v té době stával před ní Pinchas, syn Eleazara, syna Áronova. Tázali se: "Máme pokračovat dál ve válečném tažení proti synům svého bratra Benjamína, anebo toho máme nechat?" Hospodin odpověděl: "Vytáhněte, neboť zítra ti je vydám do rukou."</verse>
        <verse osisID='Judg.20.29'>Izrael tedy položil proti Gibeji ze všech stran zálohy.</verse>
        <verse osisID='Judg.20.30'>Třetího dne táhli Izraelci vzhůru proti Benjamíncům a seřadili se proti Gibeji jako už dvakrát předtím.</verse>
        <verse osisID='Judg.20.31'>Benjamínci vyrazili proti lidu, dali se odlákat od města a začali jako po dvakrát předtím bít a pobíjet některé z lidu. Na silnicích, z nichž jedna vystupuje do Bét-elu a druhá do Gibeje, padlo v poli asi třicet mužů z Izraele.</verse>
        <verse osisID='Judg.20.32'>Benjamínci si řekli: "Zase jsme je porazili jako předtím." Izraelci totiž řekli: "Utíkejme a odlákejme je od města k silnicím!"</verse>
        <verse osisID='Judg.20.33'>Tu se všichni izraelští muži zvedli ze svého místa a seřadili se v Baal-támaře, zatímco izraelská záloha se vyrojila ze svého stanoviště na Gibejské planině.</verse>
        <verse osisID='Judg.20.34'>Proti Gibeji nyní nastoupilo deset tisíc mužů vybraných ze všeho Izraele a nastal urputný boj. Benjamínci ovšem nevěděli, že jim hrozí záhuba.</verse>
        <verse osisID='Judg.20.35'>I porazil Hospodin Benjamína před Izraelem. Izraelci vnesli onoho dne do Benjamína zkázu; padlo dvacet pět tisíc sto mužů, všichni ozbrojení meči.</verse>
        <verse osisID='Judg.20.36'>Benjamínci viděli, že jsou poraženi. Izraelští muži vyklizovali před Benjamínem prostor, protože spoléhali na zálohu, kterou zřídili proti Gibeji.</verse>
        <verse osisID='Judg.20.37'>Muži ze zálohy přispěchali a zaútočili na Gibeu. Záloha přitáhla a vybila celé město ostřím meče.</verse>
        <verse osisID='Judg.20.38'>Izraelští muži byli domluveni se zálohou, že jim dá znamení dýmem vystupujícím z města.</verse>
        <verse osisID='Judg.20.39'>Proto se izraelští muži v bitvě obrátili k Benjamíncům zády. Benjamín začal pobíjet a dobíjet izraelské muže, asi třicet mužů. Řekli si: "Teď už jsme je nadobro porazili jako v první bitvě."</verse>
        <verse osisID='Judg.20.40'>Vtom začal vystupovat z města sloup dýmu. Když se Benjamín ohlédl dozadu, spatřil, jak vystupuje kouř z města k nebi jako při celopalu.</verse>
        <verse osisID='Judg.20.41'>Tu se k nim izraelští muži obrátili čelem. Benjamínci se zhrozili, neboť viděli, že jim hrozí záhuba.</verse>
        <verse osisID='Judg.20.42'>Dali se před izraelskými muži na ústup cestou k poušti, avšak boji neunikli, a ti, kteří vyrazili z měst, vnášeli mezi ně zkázu.</verse>
        <verse osisID='Judg.20.43'>Obklíčili Benjamína, pronásledovali jej bez oddechu až na východ od Gibeje a deptali ho.</verse>
        <verse osisID='Judg.20.44'>Tenkrát padlo z Benjamína osmnáct tisíc mužů, samí válečníci.</verse>
        <verse osisID='Judg.20.45'>Někteří se obrátili a dali na útěk do pouště ke skalisku Rimónu. Izraelci paběrkovali po silnicích a pochytali pět tisíc mužů. Hnali je až do Gideómu a pobili z nich ještě dva tisíce mužů.</verse>
        <verse osisID='Judg.20.46'>Všech padlých z Benjamína bylo onoho dne pětadvacet tisíc mužů ozbrojených meči, samí válečníci.</verse>
        <verse osisID='Judg.20.47'>Ale šest set mužů se obrátilo a uteklo do pouště ke skalisku Rimónu; zůstali na skalisku Rimónu čtyři měsíce.</verse>
        <verse osisID='Judg.20.48'>Izraelští muži se vrátili k Benjamínovcům a pobili je ostřím meče, pobili všechno, co v městě zůstalo, i dobytek, všechno, nač přišli; také všechna města, do nichž přišli, vypálili.</verse>
      </chapter>
      <chapter osisID='Judg.21'>
        <verse osisID='Judg.21.1'>Izraelští muži přísahali v Mispě takto: "Nikdo z nás nedá svou dceru za ženu Benjamínci."</verse>
        <verse osisID='Judg.21.2'>I přišel lid do Bét-elu a seděli tam před Bohem až do večera za hlasitého nářku a velmi usedavého pláče.</verse>
        <verse osisID='Judg.21.3'>Volali: "Hospodine, Bože Izraele, proč se v Izraeli stalo, aby byl dnes odečten od Izraele jeden kmen?"</verse>
        <verse osisID='Judg.21.4'>Nazítří za časného jitra tam lid zbudoval oltář a obětovali oběti zápalné a pokojné.</verse>
        <verse osisID='Judg.21.5'>Izraelci se tázali: "Kdo se ze všech izraelských kmenů nedostavil do shromáždění k Hospodinu?" Byla totiž vyslovena veliká přísaha proti tomu, kdo by se nedostavil do Mispy k Hospodinu, že bez milosti propadne smrti.</verse>
        <verse osisID='Judg.21.6'>Synové Izraele totiž litovali svého bratra Benjamína a říkali: "Dnes byl odťat od Izraele jeden kmen.</verse>
        <verse osisID='Judg.21.7'>Jak to uděláme se zbývajícími Benjamínci, aby dostali ženy? My jsme přece přísahali při Hospodinu, že jim nedáme za ženu žádnou ze svých dcer."</verse>
        <verse osisID='Judg.21.8'>Proto se tázali: "Je někdo z izraelských kmenů, který se nedostavil k Hospodinu do Mispy?" A hle: Z Jábeše v Gileádu nepřišel do tábora na shromáždění nikdo.</verse>
        <verse osisID='Judg.21.9'>Byl přepočítán lid a skutečně tam nebyl nikdo z obyvatelů Jábeše v Gileádu.</verse>
        <verse osisID='Judg.21.10'>Pospolitost Izraele tam ihned vyslala dvanáct tisíc mužů, chrabrých bojovníků. A přikázali jim: "Jděte pobít obyvatele Jábeše v Gileádu ostřím meče, i ženy a děti.</verse>
        <verse osisID='Judg.21.11'>Toto je úkol, který máte splnit: Vyhubíte jako klaté všechny mužského pohlaví i každou ženu, která poznala muže a obcovala s ním."</verse>
        <verse osisID='Judg.21.12'>Mezi obyvateli Jábeše v Gileádu se našlo čtyři sta dívek, panen, které dosud muže nepoznaly a s mužem neobcovaly. Přivedli je do tábora v Šílu, jež je v kenaanské zemi.</verse>
        <verse osisID='Judg.21.13'>Celá pospolitost pak vyslala mluvčí k Benjamínovcům, kteří byli na skalisku Rimónu, aby jim vyhlásili pokoj.</verse>
        <verse osisID='Judg.21.14'>Tak se toho času Benjamín vrátil. Dali jim ženy, které ponechali naživu z žen z Jábeše v Gileádu, ale nebylo jich pro ně dost.</verse>
        <verse osisID='Judg.21.15'>Lid Benjamína litoval, neboť Hospodin způsobil mezi izraelskými kmeny trhlinu.</verse>
        <verse osisID='Judg.21.16'>Stařešinové pospolitosti se tázali: "Co uděláme se zbývajícími, aby dostali ženy, když ženy benjamínské byly vyhubeny?"</verse>
        <verse osisID='Judg.21.17'>Řekli: "Vlastnictví získané uprchlíky bude Benjamínovo, aby nebyl vyhlazen kmen z Izraele.</verse>
        <verse osisID='Judg.21.18'>My však jim nemůžeme dát za ženy své dcery." Izraelci se totiž zapřísahali: "Buď proklet, kdo by dal ženu Benjamínovi!"</verse>
        <verse osisID='Judg.21.19'>Pak řekli: "Hle, rok co rok bývá Hospodinova slavnost v Šílu, které je severně od Bét-elu, východně od silnice vystupující z Bét-elu do Šekemu a jižně od Lebóny."</verse>
        <verse osisID='Judg.21.20'>Benjamínovcům přikázali: "Skryjte se ve vinicích jako zálohy.</verse>
        <verse osisID='Judg.21.21'>Jak uvidíte, že šíloské dcery vycházejí v průvodu k tanečním rejům, vyrazte z vinic a uchvaťte si každý ženu ze šíloských dcer. Pak odejděte do benjamínské země.</verse>
        <verse osisID='Judg.21.22'>Kdyby přišli jejich otcové nebo bratři a chtěli před námi vést spor, řekneme jim: Smilujte se nad nimi kvůli nám. Nevzali jsme v boji ženu pro každého. Vy jste jim je přece nedali, abyste se teď provinili."</verse>
        <verse osisID='Judg.21.23'>Benjamínovci to tak udělali a unesli si ženy podle svého počtu z tančících dívek, které uloupili. Pak odešli a vrátili se do svého dědictví, vystavěli města a usadili se v nich.</verse>
        <verse osisID='Judg.21.24'>Toho času se odtamtud rozešli též Izraelci, každý ke svému kmeni a ke své čeledi, každý odešel do svého dědictví.</verse>
        <verse osisID='Judg.21.25'>V těch dnech neměli v Izraeli krále. Každý dělal, co uznal za správné.</verse>
      </chapter>
    </div></osisText>
</osis>