<?xml version='1.0' encoding='UTF-8'?>
<osis xsi:schemaLocation='http://www.bibletechnologies.net/2003/OSIS/namespace http://www.bibletechnologies.net/osisCore.2.1.1.xsd' xmlns:xsi='http://www.w3.org/2001/XMLSchema-instance' xmlns='http://www.bibletechnologies.net/2003/OSIS/namespace'>
  <osisText osisRefWork='Bible' osisIDWork='Chamorro' xml:lang='ch'>
    <header>
      <revisionDesc>
        <date>2010-02-26</date>
        <p>initial OSIS 2.1.1 version</p>
      </revisionDesc>
      <work osisWork='Chamorro'>
        <title>Chamorro: Y Santa Biblia (1908)</title>
        <contributor/>
        <creator>Mod2Zef (4)</creator>
        <creator role='encoder'>ZefToOsis 1.0.0</creator>
        <subject/>
        <date>2010-01-10</date>
        <description>History_1.5=February 28, 2004: Typo fixed in the "About" entry below.</description>
        <publisher/>
        <type type='OSIS'>Bible</type>
        <identifier type='OSIS'>Chamorro</identifier>
        <source>http://ChamorroBible.org</source>
        <language type='IETF'>ch</language>
        <relation/>
        <coverage>provide the bible to the nations of the world</coverage>
        <rights>Copyrighted; Freely distributable</rights>
        <scope/>
        <refSystem>Bible</refSystem>
      </work>
    </header>
    
    
    
    
    
    
  <div type='book' osisID='Luke'>
      <chapter osisID='Luke.1'>
        <verse osisID='Luke.1.1'>POT y guaja megae y umapolo y canaeñija para ufannaregla y cuentos nu y ayo na güinaja na esta guefmaasegura gui entalo jame,</verse>
        <verse osisID='Luke.1.2'>Jaftaemanoja ninaejam ni guine y tutujoña y testigojam ni y malie, nu y yan y ministrojam y sinangan;</verse>
        <verse osisID='Luke.1.3'>Y jinasoco mauleg locue nu guajo, sa juguefegaga sinengcabales todo y güinaja guine y tutujonña, na jutuguie jao pot y inaregla, jago guesmagas na Teofilo;</verse>
        <verse osisID='Luke.1.4'>Para untungo sija y magajet ayosija mano nae unresibe y finanagüe.</verse>
        <verse osisID='Luke.1.5'>¶ Guaja gui jaanin Herodes, ray guiya Judea, un pale, naanña si Sacharias, y clasen Abias; y asaguaña guinin sija jagan Aaron ya y naaña si Elisabet.</verse>
        <verse osisID='Luke.1.6'>Este na dos mauleg gui sanmenan Yuus, jajananao gui todo y lay yan y tinago Señot, ti lalatdiyon.</verse>
        <verse osisID='Luke.1.7'>Ya taya patgonñija; sa si Elisabet tifáfañago; yan y dos megae jaaniñija.</verse>
        <verse osisID='Luke.1.8'>¶ Ya jumuyong, anae mañeñetbe si Sacharias, gui ofisio y pale gui menan Yuus, gui chechon y clasiña,</verse>
        <verse osisID='Luke.1.9'>Jaftaemanoja y costumbren y ofisio y pale, y chechoña na jumalom gui guimayuus ya jasonggue y paopao.</verse>
        <verse osisID='Luke.1.10'>Ya todo y linajyan taotao mangaegue gui sanjiyong manmananaetae gui oran paopao.</verse>
        <verse osisID='Luke.1.11'>Ya mato guiya güiya y angjet y Señot, na gaegue gui agapa y attat y paopao.</verse>
        <verse osisID='Luke.1.12'>Ya inestotba si Sacharias anae jalie, ya mato minaañao gui jiloña.</verse>
        <verse osisID='Luke.1.13'>Lao y angjet ilegña nu güiya: Sacharias, chamo maaañao; sa y tinaetaemo este majungog; ya y asaguamo as Elisabet ufañago y patgon laje, ya umafanaan naanña si Juan.</verse>
        <verse osisID='Luke.1.14'>Ya uguaja jao minagof yan alegria; ya y megae umagof nu y mafañaguña.</verse>
        <verse osisID='Luke.1.15'>Sa udangculo güe gui menan Señot; ya ti uguimen bino ni metgot na guinem ya ubulagüe Espiritu Santo, guinin y tiyan nanaña.</verse>
        <verse osisID='Luke.1.16'>Ya megae gui famaguon Israel, ujabira nu y Señot, Yuusñija.</verse>
        <verse osisID='Luke.1.17'>Ya ujanaogüe gui menan y mataña nu y espiritu yan y ninasiñan Elias, para unanalo y corasonñija y mañaena guiya y famaguon, yan y manchátmatago ni y tiningo y manunas; para ufamauleg nu y Señot y taotao, ni y esta fanmauleg para güiya.</verse>
        <verse osisID='Luke.1.18'>Ya ilegña si Sacharias nu y angjet: Jaftaemano jutungo este? sa guajo bijoyo ya y asaguajo megae jaaniña.</verse>
        <verse osisID='Luke.1.19'>Ya manope y angjet ya ilegña nu güiya: Guajo si Gabriel, na gaegue yo tumotojgue gui menan Yuus; ya guajo esta matago na jucuentusejao, ya junaejao ni este mauleg na sinangan.</verse>
        <verse osisID='Luke.1.20'>Ya estagüe, na jago udojao ya ti siña uncuentos, asta y jaane nae este macumple estesija; sa y ti unjongue y sinanganjo, ni umacumple y tiempoña.</verse>
        <verse osisID='Luke.1.21'>Ya y taotao sija manmannanangga as Sacharias, ya ninafanmanman ni y inapmamña gui guimayuus.</verse>
        <verse osisID='Luke.1.22'>Ya anae jumuyong, ti siña umadingane sija; ya matungo na manlie un linie gui guimayuus; lao güiya sigue di fumatinas y señatja; ya sumaga udo.</verse>
        <verse osisID='Luke.1.23'>Ya anae esta munjayan y jaanin y ministroña, jumanao para y guimaña.</verse>
        <verse osisID='Luke.1.24'>¶ Ya despues di ayo sija na jaane mapotgue y asaguaña as Elisabet, ya janana sinco na meses, ya ilegña:</verse>
        <verse osisID='Luke.1.25'>Taemanoja y Señot jafatinas para guajo, este sija na jaane nae jaatanyo para unajanao y mamajlaojo gui entalo taotao sija.</verse>
        <verse osisID='Luke.1.26'>Y mina saes na mes, y angjet Gabriel esta tumago guine as Yuus, para un siuda guiya Galilea, ni y naanña y Nasaret,</verse>
        <verse osisID='Luke.1.27'>Guiya un bitgen, nobia y un laje naanña si José, familian David; ya y naan y bitgen si Maria.</verse>
        <verse osisID='Luke.1.28'>Ya jumalom manu nae estaba güe, ya ilegña: Jafa tatatmana jao na guefmaborese jao; y Señot gaegue guiya</verse>
        <verse osisID='Luke.1.29'>Lao pot este na sinangan, ninaestotba güe, ya jajajaso na jaftaemano este na sinaluda.</verse>
        <verse osisID='Luke.1.30'>Entonses y angjet ilegña nu güiya: Maria, chamo maaañao; sa unsoda y finaborese gui menan Yuus.</verse>
        <verse osisID='Luke.1.31'>Ya estagüe, na unmapotgue gui tiyanmo ya unfañago un patgon laje, ya umafanaan y naaaña si Jesus.</verse>
        <verse osisID='Luke.1.32'>Ya udangculo güe, ya umafanaan Lajin Gueftaquilo: ya y Señot Yuus ufannae güe y tronon David tataña.</verse>
        <verse osisID='Luke.1.33'>Ya ugobietna gui guima Jacob siesiempreja; ya y raenoña ugagaegue taejinecog.</verse>
        <verse osisID='Luke.1.34'>Entonses si Maria ilegña ni y angjet: Jafa jumuyong este? sa ti jutungo laje.</verse>
        <verse osisID='Luke.1.35'>Ya manope y angjet, ya ilegña nu güiya: Y Espiritu Santo umamaela guiya jago, ya y ninasiña y Gueftaquilo jafatinas y anineng gui jilomo; enaomina ayo na Santos na umafañago, umafanaan Lajin Yuus.</verse>
        <verse osisID='Luke.1.36'>Ya, estagüe, si Elisabet, parentesmo, locue güiya mapotgue un laje gui inamcoña; ya este y mina saes na mes nu güiya na mafanaan tifáfañago.</verse>
        <verse osisID='Luke.1.37'>Sa y sinangan Yuus, taya uno na taeninasiña.</verse>
        <verse osisID='Luke.1.38'>Entonses si Maria ilegña: Estagüe y tentagon Señot; ufatinas guiya guajo taemanoja y sinanganmo. Ya y angjet mapos guiya güiya.</verse>
        <verse osisID='Luke.1.39'>¶ Ya ayo na jaane sija, cajulo si Maria ya jumanao gusise para un tano taquilo, guiya un siudan Juda;</verse>
        <verse osisID='Luke.1.40'>Ya jumalom gui guima Sacharias ya jasaluda si Elisabet.</verse>
        <verse osisID='Luke.1.41'>Ya jumuyong taegüije na anae jajungog si Elisabet y sinaludan Maria, y patgon tumayog gui jalom tiyanña; si Elisabet bula Espiritu Santo,</verse>
        <verse osisID='Luke.1.42'>Ya umagang ni dangculo na inagang ya ilegña: Dichosojao gui entalo y famalaoan, ya dichoso y tinegchan tiyanmo.</verse>
        <verse osisID='Luke.1.43'>Ya guine manu este guiya guajo, na mato guiya guajo y nanan y Señotto.</verse>
        <verse osisID='Luke.1.44'>Sa estagüe, na anae mato y inagang y sinaludamo gui talangajo, y patgon, gui jalom tiyanjo, tumayog ni minagofña.</verse>
        <verse osisID='Luke.1.45'>Ya dichosogüe y jumonggue; sa uguaja y quinimple gui güinaja, ni esta masangane güe ni guinin y Señot.</verse>
        <verse osisID='Luke.1.46'>¶ Entonses ilegña si Maria: Janadangculo y antijo y Señot,</verse>
        <verse osisID='Luke.1.47'>Ya y espiritujo ninamagof gui as Yuus y Satbadotto.</verse>
        <verse osisID='Luke.1.48'>Sa jaatan y dinespresiaoña y tentgoña; sa estagüe na desde pago jumafanaan dichosa ni todo y generasion.</verse>
        <verse osisID='Luke.1.49'>Sa ayo na guaja ninasiña, jafatinas guiya guajo dangculo na güinaja; ya santos y naanña.</verse>
        <verse osisID='Luke.1.50'>Ya y minaaseña gaegue gui generasion taotao sija, gui jiloñija ni manmaañao nu güiya.</verse>
        <verse osisID='Luke.1.51'>Ya pot y canaeña jafanue minetgot; janafañuja y sobetbio sija gui jinason y corasonñija.</verse>
        <verse osisID='Luke.1.52'>Ya jayute papa y magas gui tronoñija, ya jajatsa y manumitde.</verse>
        <verse osisID='Luke.1.53'>Ya y manñalang janafanbula ni y minauleg; ya y manmigüinaja janafanjanao yan y tae sinajguan.</verse>
        <verse osisID='Luke.1.54'>Ya jaayuda si Israel tentagoña, para ufanjaso y miñaase,</verse>
        <verse osisID='Luke.1.55'>(Taemano y jasangane y mañaenata), as Abraham yan y semiyaña para todo y tiempo.</verse>
        <verse osisID='Luke.1.56'>Si Maria sumaga yan güiya calang tres meses ya despues jumanao asto iyasija.</verse>
        <verse osisID='Luke.1.57'>¶ Ya si Elisabet jacumple y tiempo nae para ufañago; ya mañago un patgon laje.</verse>
        <verse osisID='Luke.1.58'>Ya anae majungog ni tiguangña yan y parientesña, na si Yuus janadangculo y minaaseña guiya güiya; ya manmagof yan güiya.</verse>
        <verse osisID='Luke.1.59'>Ya susede na y mina ocho na jaane manmato para umasircunsida y patgon: ya malagoñija umafanaan ni y naan tataña as Sacharias.</verse>
        <verse osisID='Luke.1.60'>Ya manope y nanaña ya ilegña: Aje, sa umafanaan si Juan.</verse>
        <verse osisID='Luke.1.61'>Ya ilegñija nu güiya: Taya gui manparientesmo mafanaan nu este na naan.</verse>
        <verse osisID='Luke.1.62'>Ya maseñat y tataña, ya mafaesen jafa malagoña umafanaan.</verse>
        <verse osisID='Luke.1.63'>Ya mangagao un diquique na tabla ya jatugue ilegña: Si Juan naanña. Ya todo sija ninafanmanman.</verse>
        <verse osisID='Luke.1.64'>Ya enseguidas mababa y pachotña, ya mapula y jilaña, ya cumuentos, jabendise si Yuus.</verse>
        <verse osisID='Luke.1.65'>Ya guaja minaañao gui jiloñija todo y mañasaga gui oriyañija: ya gui todo y tano taquilo guiya Judea, masasangan este sija na sinangan.</verse>
        <verse osisID='Luke.1.66'>Ya todosija y jumujungog jaadaje gui corasonñija ya ilegñija: Jafa jumuyong este na patgon? Sa y canae Yuus gaegue guiya güiya.</verse>
        <verse osisID='Luke.1.67'>¶ Ya si Sacharias, tataña, bula Espiritu Santo ya japrofetisa, ilegña:</verse>
        <verse osisID='Luke.1.68'>Bendito y Señot, y Yuus y Israel; sa jabisita ya jafatinas y redension, para taotaoña,</verse>
        <verse osisID='Luke.1.69'>Ya janacajulo para jita un canggelon y satbasion, gui guima y tentagoña as David,</verse>
        <verse osisID='Luke.1.70'>(Taegüijija na jasasangan gui pachot y mañantos na profetaña, ni esta gaegue guinin tutujonña y tano),</verse>
        <verse osisID='Luke.1.71'>Satbasion gui y enemiguta yan gui canae todo y chumatliijit;</verse>
        <verse osisID='Luke.1.72'>Para umafanue y minaaseña gui mañaenata, ya umajaso y santos na tratoña;</verse>
        <verse osisID='Luke.1.73'>Y juramento ni manjula as Abraham ni tatata,</verse>
        <verse osisID='Luke.1.74'>Na güiya unaejit linibreta gui canae y enemiguta ya utasetbe güe sin minaañao,</verse>
        <verse osisID='Luke.1.75'>Y sinantos yan y tinunas gui menaña todo y jaanita.</verse>
        <verse osisID='Luke.1.76'>Ya, jago, patgon, unmafanaan profetan y Gueftaquilo; sa unjanao gui menan y Señot para unfamauleg y chalanña;</verse>
        <verse osisID='Luke.1.77'>Para ufanamatungo y satbasion gui taotaoña ni y maasiin y isaoñija,</verse>
        <verse osisID='Luke.1.78'>Pot causa y corason y minaaseña y Yuusta, anae y candit ogaan guinin taquilo, jabisitajit,</verse>
        <verse osisID='Luke.1.79'>Para junae inina y manmatatachong gui jemjom yan y anineng y finatae; para ufanue y patasta gui chalan y pas.</verse>
        <verse osisID='Luke.1.80'>Ya y patgon lumala ya mumetgot gui espiritu ya sumaga gui desierto asta y jaane anae esta matungo guiya Israel.</verse>
      </chapter>
      <chapter osisID='Luke.2'>
        <verse osisID='Luke.2.1'>YA susede na ayo sija na jaane, jumuyong un bando guinen as Augusto Sesat, para todo y tano na mataotagüe, na y naanñija ufanmatugue gui padron.</verse>
        <verse osisID='Luke.2.2'>Este finenana na padron esta fumatinas, anae si Sirenio y magalaje guiya Siria.</verse>
        <verse osisID='Luke.2.3'>Ya manjanao todo y taotao para ninatugue y naanñija gui padron, cada uno gui siudaña.</verse>
        <verse osisID='Luke.2.4'>Ya jumanao si José guinin Galilea, guinin un siuda na naanña Nasaret, para ufalag Judea, gui siudan David, na mafanaan Betlehem, sa güiya y guima y familian David;</verse>
        <verse osisID='Luke.2.5'>Para ufanmatugue gui padron yan si Maria, asaguaña umacamo yan güiya, anae estaba dangculo sa mapotgue,</verse>
        <verse osisID='Luke.2.6'>Ya susede, anae gaegue sija güije, y jaaniña ni para ufañago esta macumple;</verse>
        <verse osisID='Luke.2.7'>Ya mañago un laje finenana na patgon; ya mabalutan ni y pañales, ya manaason qui cajon sacate; sa taya sagañija gui guima.</verse>
        <verse osisID='Luke.2.8'>¶ Ya guaja pastot sija güije na tano, na mañaga gui fangualuan, ya jaadadaje y manadan quinilo gui puenge.</verse>
        <verse osisID='Luke.2.9'>Ya estagüe y angjet y señot tumotojgue guiya sija; y minalag Yuus jaina gui oriyañija; ya guaja dangculo na minaañao.</verse>
        <verse osisID='Luke.2.10'>Lao y angjet ilegña nu sija: Chamiyo fanmaañao; sa, estagüe, na juchule para jamyo mauleg na sinangan dangculo na minagof, para todo y taotao:</verse>
        <verse osisID='Luke.2.11'>Sa esta mafañago para jamyo gui siudan David, pago na jaane, un Satbadot, na güiya si Cristo, y Señot.</verse>
        <verse osisID='Luke.2.12'>Ya este y señatmiyo: Inseda y patgon mabalutan ni y pañales, ya umaason gui cajon sacate.</verse>
        <verse osisID='Luke.2.13'>Ya enseguidas anog yan y angjet y linajyan y sendalo gui langet, na manmantutuna as Yuus, ya ilegñija:</verse>
        <verse osisID='Luke.2.14'>Minalag gui y Gueftaquilo as Yuus, ya y tano pas gui entalo taotao ni y minagofña dangculo.</verse>
        <verse osisID='Luke.2.15'>Ya jumuyong anae y angjet sija manmamapos guiya sija para y langet, y pastot sija manasangane. uno yan otro: Nije tafanmalag pues, asta Betlehem, ya talie este na güinaja ni esta jumuyong, na si Yuus jafanuejit.</verse>
        <verse osisID='Luke.2.16'>Ya manmato chadeg, ya jasoda si Maria yan José, yan y diquique na patgon umaason gui cajon sacate.</verse>
        <verse osisID='Luke.2.17'>Ya anae esta malie, janatungo y sinangan na mansinangane sija nu y diquique na patgon.</verse>
        <verse osisID='Luke.2.18'>Ya todo y manmanjungog, ninafanmanman pot y pastot sija, ni y sinanganñija.</verse>
        <verse osisID='Luke.2.19'>Lao si Maria jananana todo este sija na sinangan, jajasosoye gui corasonña.</verse>
        <verse osisID='Luke.2.20'>Ya manato guato y pastot sija yan manmagof ya matuna si Yuus pot todo y güinaja ni munjayan jajungog yan jalie, jaftaemano y esta jasangane sija.</verse>
        <verse osisID='Luke.2.21'>¶ Ya anae esta macumple y ocho na jaane, para umasirconsida güe mafanaan naanña si Jesus, taegüije y finanaan nu y angjet antes qui umamapotgueñaejon gui tiyan nanaña.</verse>
        <verse osisID='Luke.2.22'>Ya anae esta macumple y jaanin y guinasgas, jaftaemanoja y lay Moises, sija macone güe guiya Jerusalem para umanae gui Señot.</verse>
        <verse osisID='Luke.2.23'>(Jaftaemanoja y matuque gui lay y Señot: todo laje na jababa y tiyan, umafanaan santos para y Señot);</verse>
        <verse osisID='Luke.2.24'>Ya para umanae inefrese jaftaemanoja y masangan y lay y Señot, un pares na tortola pat dos patgon na paluma.</verse>
        <verse osisID='Luke.2.25'>Ya, estagüe, guaja un taotao guiya Jerusalem, na naanña si Simeon, ya este na taotao, cabales ya guefmanjonggue na jananangga y quinensuela y Israel: ya y Espiritu Santo gaegue gui jiloña.</verse>
        <verse osisID='Luke.2.26'>Ya esta mafanue güe nu y Espiritu Santo, na ti ulie finatae, antes na ulie Cristo, y Señot.</verse>
        <verse osisID='Luke.2.27'>Ya mato güe pot y Espiritu gui templo, ya anae machule, nu si tataña, y patgon Jesus gui templo para umafatinas pot guiya, taemanoja y costumbren y lay,</verse>
        <verse osisID='Luke.2.28'>Ayo nae güiya jajogue gui canaeña ya jabendise si Yuus ya ilegña:</verse>
        <verse osisID='Luke.2.29'>Pago polo, Señot, y tentagomo ya jumanao yan pas, taemanoja y sinanganmo.</verse>
        <verse osisID='Luke.2.30'>Sa jalie y matajo y satbasionmo,</verse>
        <verse osisID='Luke.2.31'>Ni esta unfamauleg gui menan todo y taotao;</verse>
        <verse osisID='Luke.2.32'>Y candit para ufanmatungo y nasion sija, yan y minalag para y taotaomo, Israel.</verse>
        <verse osisID='Luke.2.33'>¶ Ya si José yan y nanaña ninafanmanman nu ayo sija y jasasangan nu güiya;</verse>
        <verse osisID='Luke.2.34'>Ya jabendise si Simeon ya ilegña ni nanaña as Maria: Estagüe na patgon esta mapolo para pinedong yan para ufanjinatsa y megae guiya Israel; yan para y señat ni y ninachatsaga,</verse>
        <verse osisID='Luke.2.35'>Yan y jago locue, sa y antimo na umadotgan nu y espada, ya para jinasoñija y megae na corason nae umatungo.</verse>
        <verse osisID='Luke.2.36'>Gaegue locue güije, si Ana y profeta palaoan, jagan Fanuel gui tribun Aser (na güiya guaja megae na jaaniña, yan sumaga yan y asaguaña siete años desde y binitgenña;</verse>
        <verse osisID='Luke.2.37'>Ya bumiuda asta ochenta y cuatro años) ya ti jafapos gui templo, ya jaadodora si Yuus, puenge yan jaane nu y umayuyunat yan manaenaetae.</verse>
        <verse osisID='Luke.2.38'>Ya este mato güijija na ora ya janae si Yuus maase, ya jacumuentuse pot güiya todo sija y manmannangga ni linibre guiya Jerusalem.</verse>
        <verse osisID='Luke.2.39'>Lao anae esta jacumple todo sija, taemanoja y gaegue gui lay y Señot, manalo guato Galilea gui siudañija guiya Nasaret.</verse>
        <verse osisID='Luke.2.40'>Ya y patgon dumangculo yan ninamatatnga ya bulagüe tiningo: ya y grasian Yuus gaegue gui jiloña.</verse>
        <verse osisID='Luke.2.41'>¶ Ya manjajanao sija tataña todo y sacan asta Jerusalem gui guipot y pascua.</verse>
        <verse osisID='Luke.2.42'>Ya anae guaja esta dose na años, sija mangajulo guiya Jerusalem taemanoja y costumbren y guipot.</verse>
        <verse osisID='Luke.2.43'>Ya anae jocog y jaane sija, manalo sija, ya sumaga y patgon, Jesus, guiya Jerusalem taetiningo nu y tataña sija.</verse>
        <verse osisID='Luke.2.44'>Ya jinasoñija na gaegue gui mangachongñija, ya un jaane na manjajanaoja; ya maaliligao güe gui entalo y parientesñija yan y manatungoñija.</verse>
        <verse osisID='Luke.2.45'>Lao anae ti masoda güe, manalo guato Jerusalem maaliligao güe.</verse>
        <verse osisID='Luke.2.46'>Ya susede anae esta malofan tres na jaane, inseda güe gui templo matatachong gui entalo y manfaye maecungog yan mafafaesen.</verse>
        <verse osisID='Luke.2.47'>Ya todo sija y jumujungog ninafanmanman ni tiningoña yan y inepeña.</verse>
        <verse osisID='Luke.2.48'>Ya anae malie manmajngan ya ilegña nu güiya si nanaña: Patgon, jafa na unfatinasjam taeguenao? Estagüe si tatamo yan guajo na inaliligao jao yan y pinitinmame!</verse>
        <verse osisID='Luke.2.49'>Ayo nae ilegña nu sija: Pot jafa yo na inaliligao? Ti intingo na y checho y tatajo nesesita yo na fatinas?</verse>
        <verse osisID='Luke.2.50'>Lao sija ti jatungo ayo na sinangan y mansinangane.</verse>
        <verse osisID='Luke.2.51'>Ya tumunog yan sija ya manjanao. guato Nasaret ya mansinejeta sija. Ya si nanaña jaadaje este todo sija gui corasoña.</verse>
        <verse osisID='Luke.2.52'>Ya si Jesus lumálamodong gui tiningoña yan y linecaña yan y grasia gui as Yuus yan y taotao sija.</verse>
      </chapter>
      <chapter osisID='Luke.3'>
        <verse osisID='Luke.3.1'>Y mina quinse na año gui tiempo anae si Tiberio Sesat jagobietna, ya si Ponsio Pilato, güiya magalaje guiya Judea; ya si Herodes, güiya magalaje tetrarca guiya Galilea; ya y cheluña as Felipe, güiya magalaje tetrarca guiya Iturea yan y ya tanon Traconite; ya si Lisanias, güiya magalaje tetrarca guiya Abilinia;</verse>
        <verse osisID='Luke.3.2'>Ya y dangculo na mamale si Annas yan si Caefas, este na tiempo, mato y sinangan Yuus gui as Juan, lajin Sacharias, gui jalomtano.</verse>
        <verse osisID='Luke.3.3'>Ya güiya mato gui todo y tano gui oriyan Jordan, jasesetmon y managpang en sinetsot para y maasiin isao.</verse>
        <verse osisID='Luke.3.4'>Taegüije esta matugue gui leblo ni y sinangan y profeta Isaias, na ilegña: Inagangña ni y umaagang gui jalomtano: Famauleg y chalan y Señot, y cayejonña natutunas.</verse>
        <verse osisID='Luke.3.5'>Todo y finacañada umanafanbula, yan todo y tano boca yan y manloca na ogso umanafanagpapa; yan y manechong umanafanunas, yan y chalan farangca unamafanyano.</verse>
        <verse osisID='Luke.3.6'>Ya todo y catne ulie y satbasion Yuus.</verse>
        <verse osisID='Luke.3.7'>Enaomina ilegña ni y linajyan taotao na manmato para ufanmatagpange pot güiya: Rasan culebla, jaye jamyo fumanagüe na insuaye y binibo ni y mamamaela?</verse>
        <verse osisID='Luke.3.8'>Chile tinegchanmiyo ni y magajet na sinetsot, ya chamiyo insigue di sumasangan nu jamyoja: Guaja tatanmame si Abraham; sa jusanganejamyo na siña, si Yuus güine gui acho janafangajulo y famaguon Abraham.</verse>
        <verse osisID='Luke.3.9'>Ya pagoja y gachae gaegueja gui jale y trongcon jayo sija: todo y trongcon jayo na ti mauleg tinegchañija, umautut ya umayute gui guafe.</verse>
        <verse osisID='Luke.3.10'>Ya y linajyan taotao mafaesen güe ya ilegñija: Pues jafajam infatinas?</verse>
        <verse osisID='Luke.3.11'>Ya manope, ilegña nu sija: Y guaja dos magaguña, unae y taya iyoña: ya y guaja naña ufatinas taegüijija.</verse>
        <verse osisID='Luke.3.12'>Ya manmato locue y publicano sija para ufanmatatagpange, ya ilegñija: Maestro jafa infatinasjam?</verse>
        <verse osisID='Luke.3.13'>Ya ilegña nu sija: Chamiyo gumagagao mas ni y esta jamyo manmatago.</verse>
        <verse osisID='Luke.3.14'>Ya mafaesen güe locue nu y sendalo sija, ilegñija: Ya jame, jafajam infatinas? Ya mansinangane: Chamiyo mumatratrata ni jaye ni infanmanchiguit, ya magof jamyo nu y apasmiyo.</verse>
        <verse osisID='Luke.3.15'>¶ Ya y taotao sija jananangga ya manmanjajajaso todo sija as Juan gui corasonñija, cao güiya si Jesucristo.</verse>
        <verse osisID='Luke.3.16'>Manope si Juan ya ilegña nu todosija: Guajo magajet managpapange jamyo an janom; lao mamamaela uno na mas gaeninasiña qui guajo, ya ti siña yo manmerese na jupula y coreas y sapatosña: güiya managpapange an Espiritu Santo yan guafe.</verse>
        <verse osisID='Luke.3.17'>Ya abanicuña gaegueja gui canaeña para unagasgas y guinecoña, ya janafandaña y trigo gui camalenña; lao usonggue y ngasan gui guafe ni ti siña upuno.</verse>
        <verse osisID='Luke.3.18'>¶ Ya mamagat megae na sinangan ya japredica y taotao sija ni ibangelio.</verse>
        <verse osisID='Luke.3.19'>Lao si Herodes, ayo magalaje tetrarca, linalatde as Juan, pot si Herodias, asaguan y cheluña as Felipe, yan pot todo y tinaelaye sija ni jafatinas si Herodes,</verse>
        <verse osisID='Luke.3.20'>Ya jafatinas este mas taelaye qui todo, ya maponggle si Juan gui catset.</verse>
        <verse osisID='Luke.3.21'>¶ Ya susede, anae todo y taotao manmatagpange, si Jesus locue matagpange; ya anae manaetaegüe, mababa y langet;</verse>
        <verse osisID='Luke.3.22'>Ya tumunog gui jiloña y Espiritu Santo na gaejechuraña calang paluma, ya mato un inagang guine y langet na ilegña: Jago y lajijo ni juguaeya; iyajago nae gaegue minagofjo.</verse>
        <verse osisID='Luke.3.23'>Ya si Jesus namaesa anae jatutujon sumetnon, güiya treinta años, ya güiya lajin José (calang jinason taotao), nu y lajin Eli,</verse>
        <verse osisID='Luke.3.24'>Nu y lajin Matat nu y lajin Levi, nu y lajin Metqui, nu y lajin Jané, nu y lajin José,</verse>
        <verse osisID='Luke.3.25'>Nu y lajin Matatias nu y lajin Amos, nu y lajin Nalum, nu y lajin Eslí, nu y lajin Nagé,</verse>
        <verse osisID='Luke.3.26'>Nu y lajin Maat, nu y lajin Matatias, nu y lajin Simei, nu y lajin José, nu y lajin Juda,</verse>
        <verse osisID='Luke.3.27'>Nu y lajin Joana, nu y lajin Resa, nu y lajin Sorobabel, nu y lajin Salatiel, nu y lajin Neri,</verse>
        <verse osisID='Luke.3.28'>Nu y lajin Metqui, nu y lajin Adí, nu y lajin Cosam, nu y lajin Elmodan, nu y lajin Er,</verse>
        <verse osisID='Luke.3.29'>Nu y lajin Jesus, nu y lajin Elieser, nu y lajin Jorim, nu y lajin Mata, nu y lajin Levi,</verse>
        <verse osisID='Luke.3.30'>Nu y lajin Simeon, nu y lajin Juda, nu y lajin José, nu y lajin Jonan, nu y lajin Eliaquim,</verse>
        <verse osisID='Luke.3.31'>Nu y lajin Melea, nu y lajin Mena, nu y lajin Matata, nu y lajin Natan, nu y lajin David,</verse>
        <verse osisID='Luke.3.32'>Nu y lajin Jesse, nu y lajin Obed, nu y lajin Boos, nu y lajin Salmon, nu y lajin Naason,</verse>
        <verse osisID='Luke.3.33'>Nu y lajin Aminadab, nu y lajin Aram, nu y lajin Esrom, nu y lajin Fares, nu y lajin Juda,</verse>
        <verse osisID='Luke.3.34'>Nu y lajin Jacob, nu y lajin Ysaac, nu y lajin Abraham, nu y lajin Taré, nu y lajin Nacor,</verse>
        <verse osisID='Luke.3.35'>Nu y lajin Serug, nu y lajin Ragau, nu y lajin Peleg, nu y lajin Heber, nu y lajin Sela,</verse>
        <verse osisID='Luke.3.36'>Nu y lajin Cainan, nu y lajin Arfaxat, nu y lajin Sem, nu y lajin Noe, nu y lajin Lameg,</verse>
        <verse osisID='Luke.3.37'>Nu y lajin Matusalem, nu y lajin Enog, nu y lajin Jared, nu y lajin Mahalaleel, nu y lajin Cainan,</verse>
        <verse osisID='Luke.3.38'>Nu y lajin Enos, nu y lajin Set, nu y lajin Adam, nu y lajin Yuus.</verse>
      </chapter>
      <chapter osisID='Luke.4'>
        <verse osisID='Luke.4.1'>YA si Jesus, bula Espirita Santo, tumato guato gui Jordan, ya quinene ni Espiritu asta y desierto.</verse>
        <verse osisID='Luke.4.2'>Ya sumaga güije cuarenta na jaane ya tinienta nu y anite. Ya ti chumocho ni jafa, güije sija na jaane; ya anae esta macumple, ñalang güe.</verse>
        <verse osisID='Luke.4.3'>Ya ilegña nu güiya y anite: Yaguin jago Lajin Yuus, tago este y acho ya ufamapan.</verse>
        <verse osisID='Luke.4.4'>Ya si Jesus manope qüe: Esta mamatugue, na ti y panja munalâlâ y taotao.</verse>
        <verse osisID='Luke.4.5'>Ya jacone güe quinene julo, ya finanue güe todo y raeno gui jilo y tano gui un momento y tiempo,</verse>
        <verse osisID='Luke.4.6'>Ya y anite ilegña nu güiya: Bae junae jao ni este na ninasiña todo, yan y minalagñija; sa guajo maentrega, ya jaye y malagojo, junae.</verse>
        <verse osisID='Luke.4.7'>Enaomina jago, yaguin unadora gui menajo, todosija iyomo.</verse>
        <verse osisID='Luke.4.8'>Ya manope si Jesus, ya ilegña: Esta matugue na y Señot Yuusmo unadora, ya güiyaja unsetbe.</verse>
        <verse osisID='Luke.4.9'>Ya quinene talo guiya Jerusalem ya pinelo gui sumanjilo y templo, ya ilegña nu güiya: Yaguin jago Lajin Yuus, yutejao güine papa:</verse>
        <verse osisID='Luke.4.10'>Sa esta matugue, na y angjetña sija jaencatga nu jago para unmaadaje,</verse>
        <verse osisID='Luke.4.11'>Ya y canaeñija unquilile sa chamo matompo y adengmo gui acho.</verse>
        <verse osisID='Luke.4.12'>Manope si Jesus ya ilegña: Esta masangan: Chamo tietienta y Señot Yuusmo.</verse>
        <verse osisID='Luke.4.13'>Anae esta munjayan todo y tentasionña y anite mapos guiya güiya un rato.</verse>
        <verse osisID='Luke.4.14'>¶ Si Jesus tumato gui ninasiñan y Espiritu asta Galilea: ya jumanao y famaña guiya todo y tano gui oriyaña.</verse>
        <verse osisID='Luke.4.15'>Ya güiya mamananagüe gui guimayuusñija, ya ninafanonra nu y todo.</verse>
        <verse osisID='Luke.4.16'>¶ Ya mato guiya Nasaret anae jagas mapogsae: ya jumalom taemanoja y costumbreña gui jaanin sabado, gui guimayuus ya cajulo para utaetae.</verse>
        <verse osisID='Luke.4.17'>Ya manaegüe y leblon y profeta Isaias. Ya anae jababa y leblo, jasoda anae esta matugue:</verse>
        <verse osisID='Luke.4.18'>Y Espiritun y Señot gaegue gui jilojo, sa japalae yo para jupredica y mauleg na sinangan gui mamobble: ya matago yo para jusangane mancautibo, linibre, ya para y manbachet ufanmanlie, ya para junafanlibre y manchiguit,</verse>
        <verse osisID='Luke.4.19'>Para jusaganñaejon y guaeyayon na año y Señot.</verse>
        <verse osisID='Luke.4.20'>¶ Ya jajuchom y leblo ya anae janatalo y ministro, matachong; ya todo y mangaegue gui guimayuus, güiyaja manatan.</verse>
        <verse osisID='Luke.4.21'>Ya jatutujon sumangane sija: Pago esta macumple este na tinigue gui talanganmiyo.</verse>
        <verse osisID='Luke.4.22'>Ya todoja manmannae testimonio ya esta ninafanmanman nu minauleg sinangan ni manjujuyong, gui pachotña; ya ilegñija: Ti güiya ini y lajin José.</verse>
        <verse osisID='Luke.4.23'>Ya ilegña nu sija: Magajet insanganeyo nu este na sinangan: Medico, amte namaesajaoja: todo sija injingog na unfatinas guiya Capernaum, fatinas locue güine gui tanomo.</verse>
        <verse osisID='Luke.4.24'>Ya ilegña: Magajet na jusangane jamyo, na ni un profeta guaegayon gui tanoña.</verse>
        <verse osisID='Luke.4.25'>Lao magajet jusangane jamyo: Megae na biuda sija guaja gui Israel gui jaanin Elias, anae y langet majuchom tres años yan saes mesas, anae guaja dangculo na ñinalang gui todo y tano;</verse>
        <verse osisID='Luke.4.26'>Lao ni uno guiya sija nae, esta matago si Elias, na as Sarepta, guiya tanon Sidon, guiya un palaoan biuda.</verse>
        <verse osisID='Luke.4.27'>Ya megae na ategtog locue guaja guiya Israel gui tiempon y profeta Eliseo; lao taya guiya sija esta magasgas, na si Naaman taotao Siro.</verse>
        <verse osisID='Luke.4.28'>Ayo nae todo y taotao gui guimayuus manbula y linalalo, anae jajungog estesija;</verse>
        <verse osisID='Luke.4.29'>Ya mangajulo, ya chumulegüe gui sanjiyong y siuda, ya macone asta gui sanjilo y egso, anae esta maplanta y siudañija, para ufanyute gui papa.</verse>
        <verse osisID='Luke.4.30'>Lao güiya, malofan gui entaloñija, ya mapos.</verse>
        <verse osisID='Luke.4.31'>¶ Ya mato papa guiya Capernaum, siudan Galilea, ya ayo nae mamananagüe gui sabado na jaane:</verse>
        <verse osisID='Luke.4.32'>Ya sija ninafanmanman nu y finanagüeña; sa y sinanganña gaeninasiña.</verse>
        <verse osisID='Luke.4.33'>Ya gaegue gui guimayuus un taotao na guaja anite ináplacha; ya umagang dangculo na inagang.</verse>
        <verse osisID='Luke.4.34'>Jei! pelojam! para jafajam nu jago, Jesus Nasareno? Matojao para unyulangjam? jutungojao jayejao; jago ayo na Santos gui as Yuus!</verse>
        <verse osisID='Luke.4.35'>Ya si Jesus jalalatde ya ilegña: Pacaca ya maela juyong guiya güiya. Ya anae y anite mayute güe gui entaloñija, jumuyong guiya güiya; ya taya ninalamen.</verse>
        <verse osisID='Luke.4.36'>Ya minamanman mato gui jilo todo sija, ya manadingan uno yan otro, ilegñija: Jafa na cuentos este? Sa nu y gobietnaña yan y ninasiñaña jatago y áplacha na anite sija ya unfanjuyong?</verse>
        <verse osisID='Luke.4.37'>Ya y famaña masanganñaejon todo y lugat sija gui oriyaña ayona.</verse>
        <verse osisID='Luke.4.38'>¶ Ya jacajulo jumanao juyong gui guimayuus ya jumalom gui guiman Simon; ya y suegran Simon esta umaason, malingo nu y dangculo na calenturaña; ya matayuyutgüe pot güiya.</verse>
        <verse osisID='Luke.4.39'>Ya jatojgue gui jijutña, ya jalalatde y calentura ya y calentura pinelo; ya güiya cajulo ensiguidas ya jasetbe.</verse>
        <verse osisID='Luke.4.40'>¶ Ya y tiempo y minachom y atdao nae, todo y mangaemalango ni y megae na chetnot, manmaconie guiya güiya; ya japolo y canaeña gui jilo cada uno guiya sija, ya janafanjomlo sija.</verse>
        <verse osisID='Luke.4.41'>Ya anite sija manjuyong locue guiya megae, na manaagang ya ilegñija: Jago, y Lajin Yuus! Lao güiya jalalatde ya ti japolo ya ufanguentos, sa matungo güe na güiya si Cristo.</verse>
        <verse osisID='Luke.4.42'>¶ Ya anae esta taftaf y jaane, jumanao para un jalomtano: ya y linajyan taotao sija maaliligao güe ya manmafato guiya güiya ya manmalago sija ufanmantiene güe para munga mapos guiya sija.</verse>
        <verse osisID='Luke.4.43'>Ya güiya ilegña nu sija: Nesesitayo locue gui palo siuda umapredica y raenon Yuus: sa para este na matagoyo.</verse>
        <verse osisID='Luke.4.44'>Ya japredidica gui guimayuus sija guiya Galilea.</verse>
      </chapter>
      <chapter osisID='Luke.5'>
        <verse osisID='Luke.5.1'>YA susede anae y linajyan taotao manoriya yan machichiguet güe ya jaecungog y sinangan Yuus, na güiya gaegue tumotojgue gui oriyan jagoe Genesaret.</verse>
        <verse osisID='Luke.5.2'>Ya jalie dos batco na estaba jijot gui oriyan y jagoe; ya y manpescadot manunog güije, ya jafagase y laguañija.</verse>
        <verse osisID='Luke.5.3'>Ya jumalom güine gui un batco ya y iyon Simon; ya jagagao na unafalag y tano didide. Ya matachong ya mamanagüe desde y batco ni linajyan taotao.</verse>
        <verse osisID='Luke.5.4'>Ya anae munjayan cumuentos, ilegña as Simon: Juyong gui tadong na tase ya innatunog y laguanmiyo para un quinene.</verse>
        <verse osisID='Luke.5.5'>Ya manope si Simon ya ilegña: Maestro estajam manmachocho todo puenge ya taya quinenemame; lao pot y sinanganmo bae innatunog y lagua.</verse>
        <verse osisID='Luke.5.6'>Ya anae manmatinas este, japongle un dangculo na quinenen güijan; ya esta tiniteg y laguanñija.</verse>
        <verse osisID='Luke.5.7'>Ayo nae jaseñat y mangachongñija ni mangaegue gui otro batco, para ufanmato ya ufaninayuda. Ya manmato, ya janabulaja y dos batco, ya jatutujon manmañoñogñog.</verse>
        <verse osisID='Luke.5.8'>Ya anae jalie este si Simon Pedro, dumimo papa gui as Jesus ya ilegña: Suja guiya guajo, Señot; sa taotao isaoyo.</verse>
        <verse osisID='Luke.5.9'>Sa ninamaañao yan todos y mangaegue guiya güiya, pot causa de y quinenen güijan ni y inquene;</verse>
        <verse osisID='Luke.5.10'>Ya taegüije ja locue as Santiago yan si Juan, famaguon Sebedeo, ya sija mangachong Simon. Ya ilegña si Jesus as Simon: Chamo maaaño: sa desde pago ufangone jao y taotao.</verse>
        <verse osisID='Luke.5.11'>Ya anae esta mañule gui tano y batcoñija; todo jayute ya madalaggüe.</verse>
        <verse osisID='Luke.5.12'>¶ Ya susede anae gaegue güe gui uno gui siuda sija, estagüe un taotao na bula ategtog: güiya anae jalie si Jesus, podong gui mataña gui menaña ya jagagao, ilegña: Señot, yaguin malagojao, siñajao unnagasgasyo?</verse>
        <verse osisID='Luke.5.13'>Ya jaestira y canaeña ya japacha, ilegña: Malagoyo, gasgasjao; ya enseguidas y ategtog jumanao guiya güiya.</verse>
        <verse osisID='Luke.5.14'>Ya tinago güe, na chaña sangangane ni jaye: lao janao, unfanue y pale nu jago ya unofrese ni y guinasgasmo, taemanoja y tinagon Moises para testimonio nu sija.</verse>
        <verse osisID='Luke.5.15'>Lao y masanganña jumanao megae; ya mandaña y dangculon linajyan taotao para umajungog yan para ufanmagong y chetnotñija.</verse>
        <verse osisID='Luke.5.16'>Lao güiya jaapatta güe asta y jalomtano ya manaetae.</verse>
        <verse osisID='Luke.5.17'>¶ Ya susede gui un jaane na estabagüe mamanagüe; ya mangaegue y Fariseo sija yan y magas y lay, manmatatachong, sa sija manmato guinen y sengsong Galilea, yan Judea, yan y ya Jerusalem; ya y ninasiñan y Señot gaegue güije para unamagong.</verse>
        <verse osisID='Luke.5.18'>Ya estagüe sija taotao na macocone un taotao gui jilo un cama na paralitico; ya maaliligao mano nae mañule jalom para umapolo gui menaña.</verse>
        <verse osisID='Luke.5.19'>Ya anae ti masoda mano nae umapolo pot causa y linajyan taotao, mangajulo gui jilo guma ya guinin y atof nae manatunog yan camaña gui entalo, asta y gui menan Jesus.</verse>
        <verse osisID='Luke.5.20'>Ya anae jalie y jinengguenñija yuje sija, ilegña: Taotao, y isaomo umaasie.</verse>
        <verse osisID='Luke.5.21'>Ya y escriba yan y Fariseo sija jatutujon manmanjaso, ya ilegñija: Jaye güe este na usangan chatfino contra si Yuus? Jaye siña manasie isao, na si Yuusja?</verse>
        <verse osisID='Luke.5.22'>Lao si Jesus jatungo y jinasonñija; manope ya ilegña nu sija: Jafa injajaso gui corasonmiyo?</verse>
        <verse osisID='Luke.5.23'>Jafa sen taeminapot masangan: Y isaomo unmaasie; pat masangan: Cajulo ya unfanmocat?</verse>
        <verse osisID='Luke.5.24'>Lao para intingoja na y Lajin taotao guaja ninasiñaña gui tano para umasie isao (ilegña nu y paralitico), jusanganejao: Cajulo, chule y camamo ya unjanao para iyajamyo.</verse>
        <verse osisID='Luke.5.25'>Ya enseguidas güiya cajulo gui menanñija, ya jachule ayo anae umaasongüe ya jumanao para y guimaña, ya jatuna si Yuus,</verse>
        <verse osisID='Luke.5.26'>Ya ninafanmanman todosija, ya matuna si Yuus; ya manbula y minaañao, ilegñija: Inlie námanman sija pago.</verse>
        <verse osisID='Luke.5.27'>¶ Ya despues di estesija, jumanao, ya jalie un publicano na y naanña si Levi, matatachong gui bancon y tributo ya ilegña: Dalalagyo.</verse>
        <verse osisID='Luke.5.28'>Ya japolo todo y güinajaña ya cajulo ya jadalalaggüe.</verse>
        <verse osisID='Luke.5.29'>Ya jafatinas si Levi un dangculon gupot gui guimaña: ya guaja un dangculon linajyan publicano sija, yan otro sija manmatachong gui lamasa yan sija.</verse>
        <verse osisID='Luke.5.30'>Ya y Fariseo sija yan y escribañija, mangogonggong contra y disipuluña sija, ilegñija: Sajafa na manjajamyo mañocho yan manguimen yan y publicanosija yan y manisao?</verse>
        <verse osisID='Luke.5.31'>Ya manope si Jesus ya ilegña nu sija: Y manaechetnot ti janesesita medico; lao y manmalango.</verse>
        <verse osisID='Luke.5.32'>Ti matoyo para juagang y manunas, lao y manisao para ufanmañotsot.</verse>
        <verse osisID='Luke.5.33'>¶ Ya ilegñija nu güiya: Y disipulon Juan manayuyunat megae na biaje, ya jafatitinas tinayuyut; parejoja yan y disipulon Fariseo sija; ya iyoco mañochocho yan manguiguimen?</verse>
        <verse osisID='Luke.5.34'>Ya si Jesus ilegña nu sija: Siña innaayunat y mangaegue gui guipot uma sagua anae mañisijaja yan y nobio?</verse>
        <verse osisID='Luke.5.35'>Lao ufato jaane na y nobio umana suja; ayo nae ufanayunat güije na jaane sija.</verse>
        <verse osisID='Luke.5.36'>Ya mansinangane sija locue un acomparasion: Taya taotao janajanao pidason magago gui nuebo na bestido ya japolo gui bijo na bestido; no sea ujatiteg y nuebo ya locue y magago guinin nuebo ti parejo yan y bijo.</verse>
        <verse osisID='Luke.5.37'>Ya taya mananaye nuebo na bino gui bijo na boteyan cuero: ya no sea, y bino ni nuebo uyinamag y boteyan cuero, ya y bino umachuda, ya y boteyan cuero ufalingo.</verse>
        <verse osisID='Luke.5.38'>Lao y nuebo bino na nasesita y nuebo na boteyan cuero nae umapolo.</verse>
        <verse osisID='Luke.5.39'>Ya ni un taotao ni gumimen y bijo na bino umalago ni nuebo; sa ualog: Y bijo maulegña.</verse>
      </chapter>
      <chapter osisID='Luke.6'>
        <verse osisID='Luke.6.1'>YA susede y un sabado, jumajanao si Jesus gui fangualuan maies; ya y disipuluña sija, manmanjajala ni y masotcan maies, ya jacano, jagugugan ni y canaeñija.</verse>
        <verse osisID='Luke.6.2'>Ya y Fariseo sija ilegñija: Jafa na infatitinas y ti tunas na umafatinas gui sabado na jaane:</verse>
        <verse osisID='Luke.6.3'>Ya maninepe as Jesus iligña: Taya nae intaetae este y finatinas David anae ñalang yan y mangachongña?</verse>
        <verse osisID='Luke.6.4'>Anae jumalom gui guimayuus, ya jachule ya jacano y pan ni y mafamamauleg, yan janae locue y mangachongña: ni y ti tunas na ucano na para y mamaleja?</verse>
        <verse osisID='Luke.6.5'>Ya ilegña nu sija: Y Lajin Taotao locue Señot y sabado.</verse>
        <verse osisID='Luke.6.6'>¶ Ya susede y otro sabado, na jumalom gui guimayuus ya mamanagüe: ya estaba güije un taotao na anglo y agapa na canaeña.</verse>
        <verse osisID='Luke.6.7'>Ya y escriba yan y Fariseo sija maaatan güe, cao unajomlo gui sabado na jaane; para uquefanmañoda jafa ya umafaaela.</verse>
        <verse osisID='Luke.6.8'>Lao jatungoja y jinasonñija; ya ilegña ni ayo na taotao y anglo canaeña: Cajulo ya untojgue gui tálolo! ya tumojgue julo.</verse>
        <verse osisID='Luke.6.9'>Ya ilegña si Jesus nu sija: Jufafaesen jamyo uno. Tunas gui sabado na umafatinas y mauleg pat y taelaye? numalibre linâlâ pat mamuno?</verse>
        <verse osisID='Luke.6.10'>Ya jaatan todos y oriyañija ya ilegña nu güiya: Estira mona y canaemo. Ya guiya jafatinas taegüije, ya y canaeña numalo ya magong taegüije y otro.</verse>
        <verse osisID='Luke.6.11'>Ya sija mansénbubo, ya manguecuentos uno yan otro, jafa mojon ujafatinas gui as Jesus.</verse>
        <verse osisID='Luke.6.12'>¶ Ya susede gui ayo sija na jaane, jumanao para ufanaetae gui un ogso ya todo y puenge jasigue di manaetaeja para as Yuus.</verse>
        <verse osisID='Luke.6.13'>Ya anae manana, jaagang y disipuluña sija; ya jaayig dose guiya sija, ni manmafanaan locue apostoles.</verse>
        <verse osisID='Luke.6.14'>Si Simon ni jafanaan locue Pedro, yan si Andres cheluña, yan si Santiago, yan si Juan, si Felipe, yan si Bartolome,</verse>
        <verse osisID='Luke.6.15'>Yan si Mateo, yan si Tomas, yan si Santiago, lajin Alfeo, yan si Simon ni mafanaan Selote,</verse>
        <verse osisID='Luke.6.16'>Yan si Judas chelun Santiago, yan si Judas Iscariote ni y traidot;</verse>
        <verse osisID='Luke.6.17'>Ya manunog yan sija ya tumojgue gui un lugat ni yano; yan y dangculon linajyan disipuluña sija, yan y dangculon linajyan taotao, guinin todo yya Judea, yan yya Jerusalem, yan y tano Tiro yan yya Sidon, ni manmato para umaecungog, yan para uninafanmagong y chetnotñija;</verse>
        <verse osisID='Luke.6.18'>Yan manafanmagong ayo sija y munafanachatsaga ni y espiritun áplacha.</verse>
        <verse osisID='Luke.6.19'>Ya manmalago pumapacha güe y linajyan taotao: sa manjujuyong guiya güiya ninasiña ya janafanmamagong todo sija.</verse>
        <verse osisID='Luke.6.20'>¶ Ya güiya manatan julo gui disipuluña, ya ilegña: Mandichoso jamyo ni mamobble; sa iyonmiyo y raenon Yuus.</verse>
        <verse osisID='Luke.6.21'>Mandichoso jamyo ni y manñalang pago: sa ufanjaspog. Mandichoso y manatanges: sa ufañaleg.</verse>
        <verse osisID='Luke.6.22'>Mandichoso jamyo yaguin y taotao sija infanchinatlie, yan ujaapatta sija guiya jamyo ya ujalalatde jamyo ya ujayute juyong y naanmiyo pot taelaye pot causa y Lajin taotao.</verse>
        <verse osisID='Luke.6.23'>Fansenmagof güije na jaane; yan infanayog ni minagofmiyo: sa, estagüe, y premionmiyo dangculo gui langet; sa taegüenaoja jafatitinas y tatañija ni y profeta sija.</verse>
        <verse osisID='Luke.6.24'>Lao ay jamyo ni manrico! sa esta guaja consuelonmiyo.</verse>
        <verse osisID='Luke.6.25'>Ay jamyo ni esta manjaspog pago! sa infanñalang. Ay jamyo ni mañachaleg pago! sa jamyo infanugong yan infananges.</verse>
        <verse osisID='Luke.6.26'>Ay jamyo yaguin todo y taotao sija manguecuentos mauleg nu jamyo! sa taegüenaoja ujafatinas y tatañija ni y manfatso na profeta.</verse>
        <verse osisID='Luke.6.27'>¶ Lao jusangangane jamyo ni jumujungog: Güaeya y enemigonmiyo; fatinas mauleg ni y chumatlie jamyo,</verse>
        <verse osisID='Luke.6.28'>Bendise y mumatdise jamyo, ya infanmanaetae pot y namamajlao jamyo.</verse>
        <verse osisID='Luke.6.29'>Ya pumatmada y un banda fasumo, naeja locue ni y otro, ya y chumule y capamo, chamo chumochoma na uchule y chininamo locue.</verse>
        <verse osisID='Luke.6.30'>Ya cada uno ni y gumagaojao, nae; ya y chumule y güinajamo, chamo tumalulugua gumagao.</verse>
        <verse osisID='Luke.6.31'>Ya jafa y malagomiyo ni y taotao jafatinas nu jamyo; taegüijija fatinas locue nu sija:</verse>
        <verse osisID='Luke.6.32'>Sa yaguin inguaeya y gumaeya jamyo, jafa na grasia guajanmiyo? sa y manisao locue jaguaeya y gumaeya sija.</verse>
        <verse osisID='Luke.6.33'>Yaguin infatinas mauleg ni y fumamamauleg jamyo, jafa na grasia guajanmiyo? sa y manisao locue jafatitinasja taegüenao.</verse>
        <verse osisID='Luke.6.34'>Yanguin innaayao na ayo sija ni y guaja ninanggamo para infanresibe, jafa na grasia guajanmiyo: sa y manisao janaayao y manisao para ufanmanresibe taegüije talo.</verse>
        <verse osisID='Luke.6.35'>Lao guaeya jamyo y enimigunmiyo ya infatinas mauleg nu sija: ya innaaayao, ya chamiyo fantataeninangga, ya udangculo y premionmiyo yan infanfamaguon y Gueftaguilo: sa güiya cariñoso nu y ingrato sija, yan y taelaye.</verse>
        <verse osisID='Luke.6.36'>Jamyo locue fanyóase, taegüije y tatanmiyo ni y gaegue gui langet yóase.</verse>
        <verse osisID='Luke.6.37'>Chamiyo jumusga, sa ti infanjinisga: chamiyo sumetetensia, sa ti infansinentensia: nafanlibre, ya y ninafanlibre:</verse>
        <verse osisID='Luke.6.38'>Fanmanae, ya infanmanae; mauleg na medida y majoño papa, ya umachaochao ya umachúchuda, ufanmannae y taotao sija gui jalom pechonmiyo; sa ayoja na medida y anae manmide jamyo: infanmamediye talo jamyo.</verse>
        <verse osisID='Luke.6.39'>¶ Ya jasangane sija un acomparasion ilegña: Siña y bachet jaosgaejon y otro bachet? ti ujaachapodong y dos gui joyo?</verse>
        <verse osisID='Luke.6.40'>Y disipulo ti taquiloña qui y maestro: lao cada uno ni y cabales, güiya utaegüijija y maestroña.</verse>
        <verse osisID='Luke.6.41'>Ya jafa muna unlilie y migo gui atadog y chelumo; ya ti unlilie y jayo gui atadogmo?</verse>
        <verse osisID='Luke.6.42'>Ya jafa muna siña unalog ni y chelumo: Chelujo, maela ya junajanao y migo gui atadogmo, yanguin jago ti unlilie y jayo gui atadogmo? Hipocrita jao, yute juyong finena y jayo gui atadogmo, ya ayo nae unlie claro para unnajanao y migo gui atadog y chelumo.</verse>
        <verse osisID='Luke.6.43'>Sa taya mauleg na trongco, ni y fanogcha taelaye, ni y taelaye na trongco ni y fanogcha mauleg.</verse>
        <verse osisID='Luke.6.44'>Sa cada trongco matungoja pot y tinegchaña. Sa ti ufanmanrecoje y taotao sija igos gui manituca ni ufanmanrecoje ubas gui jalom gadon.</verse>
        <verse osisID='Luke.6.45'>Y mauleg na taotao, ni y mauleg na guinaja gui corasonña, mañuñule mauleg; ya y taelaye na taotao, ni y taelaye na güinaja gui corasonña, mañuñule taelaye: sa y minegae y corason jasasangan y pachotña.</verse>
        <verse osisID='Luke.6.46'>¶ Ya jafa na infananaanyo Señot, Señot, ya ti infatitinas y jusangangane jamyo?</verse>
        <verse osisID='Luke.6.47'>Jaye y mato guiya guajo ya jaecungog y sinanganjo ya jafatinas; jufanue jaye parejuña:</verse>
        <verse osisID='Luke.6.48'>Parejo yan un taotao ni y manjatsa guma, ya jaguadog tadong ya japolo y simiento gui jilo y fitme na acho; ya yanguin cajulo y manadan janom, ya milag y sadog chineneg ayo na guma; lao ti umayengyong, sa maplanta gui jilo y acho.</verse>
        <verse osisID='Luke.6.49'>Lao ayo y umeecungog ya ti jafatinas; parejo yan y taotao ni y manjatsa guma gui jilo oda ya ti janaye simiento; ya anae milag y sadog ya chineneg, enseguidas upodong; ya dangculo y yinilang ayo na guma.</verse>
      </chapter>
      <chapter osisID='Luke.7'>
        <verse osisID='Luke.7.1'>YA despues di munjayan todo y finanagüeña si Jesucristo gui talangan taotao sija, güiya jumalom guiya Capernaum.</verse>
        <verse osisID='Luke.7.2'>Ya y tentago un senturion ni y guefyaña, estaba malango, ya esta para umatae.</verse>
        <verse osisID='Luke.7.3'>Lao anae y senturion jajungog na masasangan si Jesus, jatago y manamco na Judios, para umagagao na ufato ya unajomlo y tentagoña.</verse>
        <verse osisID='Luke.7.4'>Ya anae manmato as Jesus, guefmagagao ilegñija: Dignogüe na unfatinas este pot güiya:</verse>
        <verse osisID='Luke.7.5'>Sa jagüaeya y nasionmame ya japlantaye jam sinagoganmame.</verse>
        <verse osisID='Luke.7.6'>Ya manjanao yan si Jesus. Ya anae esta manjijot gui guima y senturion jatago y amiguña sija para ualog as Jesus: Señot chamo ninachachatsaga; sa ti dignoyo na junajalom jao gui papa atofjo;</verse>
        <verse osisID='Luke.7.7'>Pot este ti jujaso na dignoyo na jufato guiya jago; lao sanganja ya ujomlo y tentagojo.</verse>
        <verse osisID='Luke.7.8'>Sa guajo locue na taotao gaegeuyo gui papa y ninasiña, ya guaja gui papajo sendalo sija; yan ileco nu este: Janao, ya mapos; ya y otro: Maela, ya mato; ya y tentagojo: Fatinas este, ya jafatinas.</verse>
        <verse osisID='Luke.7.9'>Ya anae jajungog si Jesus este, ninamanman nu güiya, ya jabiragüe ilegña ni y linajyan taotao ni y dumalalag güe: Jusangane jamyo na ti jusoda taegüije na dinangculon jinenggue ni iya Israel.</verse>
        <verse osisID='Luke.7.10'>Ya anae manalo sija guato gui guima y manmanago, jasoda na jomlo y tentago ni estaba malango.</verse>
        <verse osisID='Luke.7.11'>¶ Ya susede un rato despues di este na, si Jesus jumanao asta un siuda ni mafanaan Nain; ya mañisija yan y disipuluña yan y dangculon manadan taotao.</verse>
        <verse osisID='Luke.7.12'>Ya anae esta jijot gui pettan y siuda, estagüe na macocone un matae, güiyaja lajin nanaña, ya biuda locue, ya linajyan taotao siuda mangachongchongña.</verse>
        <verse osisID='Luke.7.13'>Ya anae linie ni y Señot ninamaase nu güiya, ya ilegña nu güiya: Chamo cumacasao.</verse>
        <verse osisID='Luke.7.14'>Ya lumatguato ya japacha y andas; ya y chumuchule mañaga. Ya ilegña: Patgon, guajo jao sumangane, cajulo.</verse>
        <verse osisID='Luke.7.15'>Ya y estaba matae matachong ya jatutujon cumuentos, ya inentrega as Jesus gui as nanaña.</verse>
        <verse osisID='Luke.7.16'>Ya ninafanmaaañao todosija, ya maalaba si Yuus ilegñija: Dangculo na profeta esta cajulo entre yya jita: ya, si Yuus jagas jabisita taotaoña.</verse>
        <verse osisID='Luke.7.17'>Ya jumanao este na famaña gui todo yya Judea yan todo oriya y tano.</verse>
        <verse osisID='Luke.7.18'>¶ Ya y disipulon Juan masangane güe todo estesija.</verse>
        <verse osisID='Luke.7.19'>Ya jaagang si Juan dos gui disipuluña ya jatago para as Jesus, ilegña: Cao jago yuje y para ufato pat infanmannangga jam otro?</verse>
        <verse osisID='Luke.7.20'>Ya anae manmato y taotao sija guiya güiya, ilegñija: Si Juan Bautista tumagojam para yya jago, ilegña: Cao jago yuje y para ufato pat infanmannangga jam otro?</verse>
        <verse osisID='Luke.7.21'>Ya ayo mismo na ora, janafanjomlo megae ni y manmalango yan y mangaechetnotsija yan espiritun manaelaye; yan megae na manbachet ninafanmanlie.</verse>
        <verse osisID='Luke.7.22'>Ya maninepe as Jesus ya ilegña nu sija: Janao yan sangane si Juan ni y liniimiyo yan y jiningogmiyo; sa y manbachet manmanlie, ya y mangojo manmamocat, ya y manategtog mangasgas, ya y mananga manmanjungog, y manmatae manafangajulo, ya umapredica y ibangelio gui mamobble.</verse>
        <verse osisID='Luke.7.23'>Ya dichoso ayo y ti sumosoda y lugat para umatompo guiya guajo.</verse>
        <verse osisID='Luke.7.24'>¶ Ya anae manmapos y mantinago as Juan, jatutujon cumuentuse y taotao sija pot si Juan: Jafa injanagüe jamyo para inlie gui desierto? un piao ni y yinengyong ni y manglo?</verse>
        <verse osisID='Luke.7.25'>Lao jafa injanagüe jamyo para inlie? un taotao na puru suabe magaguña? Estagüe, ayo sija y manminagagago ni y malagno magago yan manlalâlâ gui guinatbo, gui palasyon y ray nae mañasaga.</verse>
        <verse osisID='Luke.7.26'>Lao jafa injanagüe para inlie? un profeta? magajet, jusangane jamyo na mas que un profeta.</verse>
        <verse osisID='Luke.7.27'>Este yuje y esta matugue: Estagüe na jatago y tentagojo gui menan matamo, ni para ufamauleg y chalanmo gui menamo.</verse>
        <verse osisID='Luke.7.28'>Jusangane jamyo, na entre ayo sija y manmafañago gui famalaoan, taya dangculoña qui si Juan; lao y diquiqueja gui raenon Yuus dangculoña qui güiya.</verse>
        <verse osisID='Luke.7.29'>Ya todo y taotao anae majungog güe, yan y publicano sija, jajustifica si Yuus ya manmatagpange ni y tinagpangen Juan.</verse>
        <verse osisID='Luke.7.30'>Lao y Fariseo yan y manmagas y lay, jarechasa y consejon Yuus contra sijaja; sa ti manmatagpange pot güiya.</verse>
        <verse osisID='Luke.7.31'>Ya ilegña: Jafa nae juacompara y taotao este na generasion? ya jafa parejonñija?</verse>
        <verse osisID='Luke.7.32'>Manparejo yan y famaguon ni manmatatachong gui plasa ya manaagang uno yan otro ya ilegñija: Indadane jamyo flauta, y ti manbaela jamyo, manuugonge jamyo, ya ti manatanges jamyo.</verse>
        <verse osisID='Luke.7.33'>Sa mato si Juan Bautista ni uchocho pan ni uguimen bino, ya ilelegmiyo: Guaja anitiña.</verse>
        <verse osisID='Luke.7.34'>Mato y Lajin taotao, ya chumocho yan gumimen, ya ilelegmiyo: Estagüe, un taotao na gachumocho yan gagumimen bino, yan amigon y publicano sija, yan y manisao.</verse>
        <verse osisID='Luke.7.35'>Lao y tiningo manacabales ni y todo famaguonña.</verse>
        <verse osisID='Luke.7.36'>¶ Ya malago uno gui Fariseo sija na ufañija mañocho. Ya jumalom gui guima y Fariseo ya matachong gui lamasa.</verse>
        <verse osisID='Luke.7.37'>Ya estagüe, un palaoan gui siuda, na miisao, ya anae jatungo na gaegue si Jesus matatachong gui lamasa gui guima y Fariseo, mañule un boteyan alabastro na ingüente.</verse>
        <verse osisID='Luke.7.38'>Ya tumojgue gui taten Jesus, ya cumasao; ya jatutujon munafotgon ni lagoña y adeng Jesus, ya jasaosao ni y gapuniluña; ya jachichico y adengña ya japapalae ni y inggüente.</verse>
        <verse osisID='Luke.7.39'>Ya anae jalie este y Fariseo ni y umagange güe, cumuentos gui sumanjalomña, ilelegña: Este na taotao yaguin profeta güe, jatungo jafa este na palaoan y pumapacha güe sa güiya miisao.</verse>
        <verse osisID='Luke.7.40'>Ya manope si Jesus ya ilegña nu güiya: Simon, guaja para jasangane jao. Ya güiya ilegña: Sangan Maestro.</verse>
        <verse osisID='Luke.7.41'>Un taotao guaja dos dumídibe: ya y uno mandidibe quinientos monedan denario, ya y otro sincuenta.</verse>
        <verse osisID='Luke.7.42'>Ya anae taya apasñija, inasie todo y dos. Enao mina, jaye guiya sija mas güinaeya?</verse>
        <verse osisID='Luke.7.43'>Manope si Simon, ya ilegña: Y pineloco na ayo y mas maasie; ya güiya ilegña: Tunas jinisgamo.</verse>
        <verse osisID='Luke.7.44'>Ya jabira güe guato gui palaoan, ya ilegña as Simon: Unlilie este na palaoan? Jumalomyo gui guimamo, ti unnaeyo janom para y adengjo; lao este janafotgon y adengjo ni lagoña, ya jasaosao ni y gapuniluña.</verse>
        <verse osisID='Luke.7.45'>Jago ti unnaeyo un chico: lao este na palaoan desde que jumalomyo ti pumapara jachico y adengjo.</verse>
        <verse osisID='Luke.7.46'>Ti unpalae y ilujo ni laña, lao este japalae y adengjom inggüente.</verse>
        <verse osisID='Luke.7.47'>Enao mina jusangane jao, na y isaoña, ni y megae, umaasie; sa güiya megae maguaeyaña; lao y didide maasiiña, didide maguaeyaña.</verse>
        <verse osisID='Luke.7.48'>Ya ilegña nu güiya: Y isaomo maasie.</verse>
        <verse osisID='Luke.7.49'>Ya y mangachochongña manmatachong gui lamasa, jatutujon sumangan gui sumanjalomñija: Jaye este na ufanasie locue isao?</verse>
        <verse osisID='Luke.7.50'>Ya ilegña ni palaoan: Y jinengguemo unsinatba; janao yan pas.</verse>
      </chapter>
      <chapter osisID='Luke.8'>
        <verse osisID='Luke.8.1'>YA susede un rato despues na jajanaogüe y siuda sija yan y sengsong sija manpredidica, yan numanafanungo nu y ibangelion y raenon Yuus; ya mañisija yan y dose,</verse>
        <verse osisID='Luke.8.2'>Ya palo sija famalaoan ni guinin nanafanmagong ni manaelayen espiritu yan y chetnot sija; si Maria ni mafanaan magdalena ni jumuyong guiya güiya siete na manganite,</verse>
        <verse osisID='Luke.8.3'>Ya si Juana, asaguan Chusa, mayetdomon Herodes; yan si Susana yan megae ni pumalo ni jasesetbe ni güinajañija:</verse>
        <verse osisID='Luke.8.4'>¶ Ya anae mandaña y dangculon linajyan taotao, yan y manestaba cada siuda manmato guiya güiya, jacuentuse pot un acomparasion.</verse>
        <verse osisID='Luke.8.5'>Un tátanom jumanao para ufananom y semiyaña; ya anae manmananom, palo podong gui oriyan chalan; ya todo magacha, ya manmato sija y pajaro gui langet ya macano.</verse>
        <verse osisID='Luke.8.6'>Yan palo mamodong gui jilo acho; ya anae lachog, ninamalayo sa ti fofotgon.</verse>
        <verse osisID='Luke.8.7'>Yan palo mamodong gui jalom tituca; ya mandoco mañija y tituca, ya chiniguit.</verse>
        <verse osisID='Luke.8.8'>Yan palo mamodong gui mauleg y tano; ya mandoco, ya manogcha siento pot uno. Ya anae esta jasangan estesija umagang: Y gaetalanga para ufanjungog, uecungog.</verse>
        <verse osisID='Luke.8.9'>¶ Ya y disipuluña sija mafaesen güe: Jafa este na acomparasion?</verse>
        <verse osisID='Luke.8.10'>Ya guiya ilegña: Esta manmannae jamyo para intingo y misterion y raenon Yuus lao y pumalo pot acomparasion; para ujaaatanja ya ti ujalie, yan ujaecungogja ya ti ujatungo.</verse>
        <verse osisID='Luke.8.11'>Pues este ayo na acomparasion: Y semiya y sinangan Yuus.</verse>
        <verse osisID='Luke.8.12'>Y gui oriyan chalan ayo sija y jagas jumungog; ya despues mato y manganite ya janasuja y sinangan gui corasonñija sa ti mojon ufanmanjonggue ya ufanmasatba.</verse>
        <verse osisID='Luke.8.13'>Ya y jilo acho, ayo sija y anae jajungog, jaresibe y sinangan nu y minagof; lao estesija manaejale; sa jajonggue un ratoja, lao anae mato tentasion mamodong.</verse>
        <verse osisID='Luke.8.14'>Ya y pedong gui jalom tituca, este sija y jumungog; ya mientras jumanao gui chalanñija, manchiniguit ni inadajeñiñija, yan y güinaja, yan y minagof tano gui este linâlâ, ya ti jumuyong tinegchañija cabales.</verse>
        <verse osisID='Luke.8.15'>Lao ayo y mangaegue gui mauleg na tano, este sija na guinin jumungog y sinangan gui corason ni mauleg yan tunas, jamantietiene, ya manogcha yan manpasensia.</verse>
        <verse osisID='Luke.8.16'>¶ Ni uno ni mañoñonggue candet, utampe nu y batde pat upolo gui papa catre, lao upolo gui jilo lamasa para y jumajalom ulie y manana.</verse>
        <verse osisID='Luke.8.17'>Sa taya manaatog ya ti umafatanñaejon; ni gae gui secreto ya ti umatungo, ujuyong gui manana.</verse>
        <verse osisID='Luke.8.18'>Guesadaje jaftaemano y jiningogmiyo: sa masquesea jaye y guaja, umanae; lao masquesea jaye y taya, unajanao ayo y pineloña na uguaja.</verse>
        <verse osisID='Luke.8.19'>¶ Ayonae manmato guiya güiya si nanaña yan y mañeluña, lao tisiña manlatguato guiya güiya pot y linajyan taotao.</verse>
        <verse osisID='Luke.8.20'>Ya masangane, ilegñija nu güiya: Si nanamo yan y mañelumo manmatotojgue gui sanjiyong na manmalago na unmalie.</verse>
        <verse osisID='Luke.8.21'>Ya manope ya ilegña nu sija: Y nanajo yan y mañelujo, ayosija y jumungog y sinangan Yuus ya jafatinas.</verse>
        <verse osisID='Luke.8.22'>¶ Ya susede y uno gui ayosija jaane nae, na jumalom gui un batco, güiya yan y disipoluña sija; ya ilegña nu sija: Nije tafanjanao y otro banda jagoe; ya manjanao.</verse>
        <verse osisID='Luke.8.23'>Ya anae mumamayama sija, güiya maego; ya manguaefe un dangculon, pagyo y manglo gui jagoe; ya bula y batco janom ya mangaegue sija gui peligro.</verse>
        <verse osisID='Luke.8.24'>Ya manmato guiya güiya, ya mapangon, ilegñija: Maestro, maestro, tafanmalingo. Ya magmata, ya jalalatde y manglo yan y chaochao y janom; ya pumara, ya jumuyong malinao.</verse>
        <verse osisID='Luke.8.25'>Ya ilegña nu sija: Mano nae gaegue jinengguenmiyo? Ya sija manmaañao ya ninafanmanman, ilegñija uno yan otro: Jaye este, na asta y manglo yan y janom jatago ya maoosgueja?</verse>
        <verse osisID='Luke.8.26'>¶ Ya manmato asta, y tano y taotao Gadara sija, ni gaegue gui sanmenan y Galilea.</verse>
        <verse osisID='Luke.8.27'>Ya anae jumanao para y tano, umasoda yan un taotao gui jiyong y siuda na gaemanganite; ya apmam na tiempo ti minagagago ni usaga gui guima, na y naftanja.</verse>
        <verse osisID='Luke.8.28'>Ya anae jalie si Jesus, umagang, ya jatombagüe gui menaña ya ilegña ni dangculo na inagang: Para jafayo nu jago Jesus, Lajin Yuus Gueftaquilo? Jusuplica jao na chamoyo sumasapet.</verse>
        <verse osisID='Luke.8.29'>Sa jatago y espiritun áplacha na ufanjanao gui taotao; sa apmam na tiempo na maguot güe: mamantiene güe preso ya magode nu y cadena yan tale sija; ya jayamag y guinede ya quinene ni y manganite asta y desierto sija.</verse>
        <verse osisID='Luke.8.30'>Ya finaesen as Jesus: Jaye naanmo? Ya güiya ilegña: Linajyan; sa megae na manganite manjalom guiya güiya.</verse>
        <verse osisID='Luke.8.31'>Ya masuplica güe na chaña tumatago na ufanjanao para y tadong na joyo.</verse>
        <verse osisID='Luke.8.32'>Ya estaba güije un inetnon babue na lajyan na mañochocho gui jalom tano: ya masuplica güe na ufanpinelo ya ufanjalom güije sija. Ya manpinelo.</verse>
        <verse osisID='Luke.8.33'>Ya anae manjuyong y manganite gui taotao, manjalom gui babue ya y inetnon manmanunugo sajyao guato gui un didog gui jagoe ya manmatmos.</verse>
        <verse osisID='Luke.8.34'>Ya ayo sija munafañochocho y babue anae jalie y mafatinas, manmapos ya jasangane y taotao siuda yan gui fangualuan.</verse>
        <verse osisID='Luke.8.35'>Ya manjanao para ujalie y mafatinas; ya manmato gui as Jesus; ya masoda y taotao ni anae guinin jumuyong y manganite, na minagagago ya guaja jinasoña cabales, ya matatachong gui adeng Jesus; ya ninafanmaañao.</verse>
        <verse osisID='Luke.8.36'>Ya mansinangane ni lumie, jafa taemano manamagongña ayo y guinin jinatme manganite.</verse>
        <verse osisID='Luke.8.37'>¶ Ayonae todo y taotao gui tano y Gadarenos yan todo y oriyan, magagao na ujanao guiya sija; sa mansenmaañao; ya güiya cajulo gui batco ya tumalo tate.</verse>
        <verse osisID='Luke.8.38'>Lao ayo na taotao anae guinun manjuyong y manganite, siniplica güe para usaga guiya güiya; lao janajanao ya ilegña:</verse>
        <verse osisID='Luke.8.39'>Talo guato guiya jamyo ya unfañangane jaftaemano na dangculon güinaja finatinasña si Yuus nu jago. Ya guiña jumanao, ya jasanganñaejon todo gui siuda jaftaemano finatinasña si Jesus nu güiya.</verse>
        <verse osisID='Luke.8.40'>¶ Ya anae tumalo guato si Jesus maresibe ni y linajyan taotao sija ya mangosmagof; sa todoja numananggaja.</verse>
        <verse osisID='Luke.8.41'>Ya estagüe, un taotao na y naanña si Jairo, ya güiya locue magas y sinagoga; mato ya jatombagüe papa gui adeng Jesus, ya jagagao na ujalom gui guimaña.</verse>
        <verse osisID='Luke.8.42'>Sa guaja unoja jagaña na esta guaja dose años, ya estaba jijot na umatae. Ya anae jumanao maapupura güe ni linajyan taotao sija.</verse>
        <verse osisID='Luke.8.43'>¶ Ya un palaoan na numanajuyong jâgâ esta dose años, esta jalachae gumasta todo y güinajaña ni jaapaseñaejon medico, lao taya siña munamagong,</verse>
        <verse osisID='Luke.8.44'>Mato gui tateña ya japacha y madoblan magaguña, ya enseguidas esta bumasta y jâgâña.</verse>
        <verse osisID='Luke.8.45'>Ayonae si Jesus ilegña: Jayeyo pumacha? Lao anae todos japune ilegña si Pedro yan y mangachongña: Maestro, y linajyan taotao umanoriya jao yan machichiguit jao,</verse>
        <verse osisID='Luke.8.46'>Lao si Jesus ilegña: Guajayo pumacha; sa guajo jutungo na guaja ninasiña jumuyong guiya guajo.</verse>
        <verse osisID='Luke.8.47'>Ayonae y palaoan anae jalie na ti siña janaatog, mato ya manlalaolao, ya jatombagüe gui menaña, ya jasangan gui menan y taotao sija todos, pot jafa na japacha, yan jaftaemano na ninajomlo enseguidas.</verse>
        <verse osisID='Luke.8.48'>Ya ilegña nu güiya: Hija, y jinengguemo unninajomlo; janao ya upas.</verse>
        <verse osisID='Luke.8.49'>¶ Ya mientras cumuecuentos, mato uno ni taotao y magas y sinagoga ya ilegña: Y jagamo matae, chamo umestototba y Maestro.</verse>
        <verse osisID='Luke.8.50'>Ya anae jajungog si Jesus manopegüe: Chamo maaañao; jonggueja sa güiya ujomlo.</verse>
        <verse osisID='Luke.8.51'>Ya anae mato gui guima, taya japolo na ujalom yan güiya na si Pedro, si Juan, yan si Santiago, yan y tatan y patgon, yan y nanaña.</verse>
        <verse osisID='Luke.8.52'>Ya todos mangacasao, yan malamementagüe; lao ilegña: Chamiyo fangacasao; sa ti matae, lao mamaego.</verse>
        <verse osisID='Luke.8.53'>Ya macháchatgue güe, sa matungoja na esta matae.</verse>
        <verse osisID='Luke.8.54'>Lao güiya jamantiene y canaeña ya jaagang ilegña: Patgon palaoan, cajulo.</verse>
        <verse osisID='Luke.8.55'>Ya mato y espirituña talo, ya enseguidas cajulo; ya manago na umanachocho.</verse>
        <verse osisID='Luke.8.56'>Ya ninafanmanman y mañaenaña: lao jaencatga na chañija sumangangane ni un taotao jafa y mafatinas.</verse>
      </chapter>
      <chapter osisID='Luke.9'>
        <verse osisID='Luke.9.1'>YA jaagang ya mandaña y dose disipuluña ya janae ninasiña gui jilo y manganite todo, yan para ufanmanamte nu y chetnot sija.</verse>
        <verse osisID='Luke.9.2'>Ya jatago na ujapredica y raenon Yuus, yan unafanjomlo y manmalango.</verse>
        <verse osisID='Luke.9.3'>Ya ilegña nu sija: Chamiyo fanmañuñule ni jafa para y chalan, ni baston, ni botsa, ni pan, ni salape; ni infangaemagago dos.</verse>
        <verse osisID='Luke.9.4'>Ya cuatquiera na guma nae manjalom jamyo, fañaga güije asta que manjanao jamyo.</verse>
        <verse osisID='Luke.9.5'>Ya todo ayo sija y ti rumesibe jamyo, anae manjanao jamyo güije na siuda, sacude y petbos gui adengmiyo para testimonio contra sija.</verse>
        <verse osisID='Luke.9.6'>Ya manjanao sija, ya manmalofan sija gui sengsong, mapredidica y ibangelio, yan mannanajomlo gui todo y lugat.</verse>
        <verse osisID='Luke.9.7'>Lao si Herodes tetrarca jajungog masangan este sija na finatinas, ya estaba guefinestotba ni y sinañgan palo na si Juan esta cumajulo guinin manmatae.</verse>
        <verse osisID='Luke.9.8'>Ya y pumalo ilegñija: Si Elias jumuyong talo; ya otros umalog; na uno gui manamco na profeta lâlâ talo.</verse>
        <verse osisID='Luke.9.9'>Ya ilegña si Herodes: Si Juan guajo dumegüeya; ya jaye este nae jujungog sija na güinaja? Ya japrocura lumie güe.</verse>
        <verse osisID='Luke.9.10'>¶ Ya anae manalo guato y apostoles sija, masangane güe todo ni y finatinasñija. Ya jacone sija ya mañuja asta un banda, gui un siuda ni mafanaan Betsaida.</verse>
        <verse osisID='Luke.9.11'>Ya anae esta matungo ni y linajyan taotao sija, madálalag güe; ya güiya jaresibe, ya jasangane ni y raenon Yuus; ya janafanjomlo y numesesita manmaamte.</verse>
        <verse osisID='Luke.9.12'>Ya y jaane jatutujon pumuenge; ya mafatoigüe nu y dose ya ilegñija nu güiya: Nafanjanao, y linajyan taotao, para ufanjanao asta y sengsong yan y fangualuan gui oriya, ya ufañaga ya ufanmanaligao nañija; sa mangaeguejit güine gui desierto na lugat.</verse>
        <verse osisID='Luke.9.13'>Ya ilegña nu sija: Jamyo innafañocho. Ya ilegñija: Taya guajata na sincoja na pan yan dos güijan, patsino nije tafanjanao tafanmamajan nengcano para todo este sija na taotao.</verse>
        <verse osisID='Luke.9.14'>Ya guaja buente sinco mit na taotao. Ya ilegña ni disipuluña: Nafanmatachong pot compania, cada compania sincuenta.</verse>
        <verse osisID='Luke.9.15'>Ya taegüije mafatinas, ya mannafamatachong todos.</verse>
        <verse osisID='Luke.9.16'>Ya jachule y sinco na pan yan y dos güijan, ya jaatan julo y langet ya jabendise ya jaipe; ya janae y disipoluña para upolo gui menan y linajyan taotao.</verse>
        <verse osisID='Luke.9.17'>Ya mañocho ya manjaspog todos; ya esta majatsa y sebla y pedaso sija, dose canastra.</verse>
        <verse osisID='Luke.9.18'>¶ Ya susede, anae mananaetae güiyaja namaesa, estabaja mangaegue guiya güiya y disipuluña, ya jafaesensija, ilegña: Jaye ilegñiñija y taotao nu guajo?</verse>
        <verse osisID='Luke.9.19'>Ya sija manmanope ya ilegñija: Si Juan Bautista; lao guaja umalog: Si Elias; yan palo umalog na uno gui manamco na profeta lâlâ talo.</verse>
        <verse osisID='Luke.9.20'>Ya ilegña nu sija: Lao jamyo, jaye ilegmimiyo nu guajo? Ya manope si Simon Pedro ya ilegña: Si Cristo, gui as Yuus.</verse>
        <verse osisID='Luke.9.21'>Ya manguenesencatga sija ya jatago na chañija sumangangane ni jaye nu este;</verse>
        <verse osisID='Luke.9.22'>Ilegña: Y Lajin taotao nesesita ufamadese megae, ya umarechasa ni y manamco sija, yan y manmagas y mamale yan y escriba sija, ya umapuno ya umanacajulo gui mina tres na jaane.</verse>
        <verse osisID='Luke.9.23'>Ya ilegña nu sija todos: Yaguin guaja y malago tumatiyego, upunenaesa güe, ya uchule y quiluusña cada jaane ya udalalagyo.</verse>
        <verse osisID='Luke.9.24'>Sa masqueseaja jaye y malago na usatba y linâlâña, ufinalingaeguan; ya masquesea jaye y malingo y linâlâña pot y naanjo, güiya usatba.</verse>
        <verse osisID='Luke.9.25'>Sa jafa probechoña y taotao yaguin jagana todo y tano, ya güiya unafalingo maesa güe pat uyulang maesa gue?</verse>
        <verse osisID='Luke.9.26'>Sa masqueseaja jaye pot y mamajlao guajo yan pot y sinanganjo, mamajlao locue nu este y Lajin taotao, yaguin mato gui minalagña yan y minalag tata yan y mañantos na angjet sija.</verse>
        <verse osisID='Luke.9.27'>Lao magajet jusangane jamyo: Na guaja palo gui mangaegue güine, na ti uchague y finatae asta que ujalie y raenon Yuus.</verse>
        <verse osisID='Luke.9.28'>¶ Ya susede mina ocho na jaane, despues di estesija na sinangan, jacone mañija yan Pedro, yan si Juan, yan si Santiago, ya cajulo gui egso ni taquilo para ufanaetae.</verse>
        <verse osisID='Luke.9.29'>Ya mientras mananaetae güe, y jechuran mataña tolaeca; ya y magaguña jumuyong apaca ya malag.</verse>
        <verse osisID='Luke.9.30'>Ya, estagüe, dos taotao na cumuecuentos yan güiya; ya si Moises, yan Elias,</verse>
        <verse osisID='Luke.9.31'>Ya manjuyong yan y minalagñija, ya manguecuentos pot y jinanaoña, na para ucumple guiya Jerusalem.</verse>
        <verse osisID='Luke.9.32'>Lao si Pedro yan y mangachogña, mansenmatujog; ya anae manmagmata, malie y minalagña yan ayo na dos taotao ni mangachongña.</verse>
        <verse osisID='Luke.9.33'>Ya susede, mientras sumusuja sija guiya güiya, si Pedro ilegña as Jesus: Maestro, maulegñaja tafañaga güine; ya nije tafanmamatinas tres na tabetnaculo; uno para jago, uno para si Moises, yan uno para si Elias; ti jatungo jafa jasasangan.</verse>
        <verse osisID='Luke.9.34'>Ya mientras jasasangan este, mato un mapagajes ya mantinampe; ya ninafanguefmaañao anae manjalom gui mapagajes.</verse>
        <verse osisID='Luke.9.35'>Ya mato un inagang gui mapagajes na ilegña: Este y lajijo, inayigco; ecungog güe.</verse>
        <verse osisID='Luke.9.36'>Ya anae malofan ayo na inagang, esta masoda si Jesucristo güigüiyaja namaesa; ya sija manmamatquiloja, ya güije sija na jaane, taya jasangane ni jaye pot y liniiñija.</verse>
        <verse osisID='Luke.9.37'>¶ Ya susede inagpaña güije na jaane, anae manunog guinin y egso, ya y dangculon linajyan taotao masoda güe.</verse>
        <verse osisID='Luke.9.38'>Ya, estagüe, un taotao gui entalo y linajyan, na umagang ilegña: Maestro jutayuyut jao na unlie y lajijo; sa y unoja patgonjo:</verse>
        <verse osisID='Luke.9.39'>Sa, estagüe, un espiritu na quinene, ya enseguidas umagang; ya ninalaolao güe ya numanajuyong buo, ya aapmam na pinadese na sumuja guiya güiya, na ninalalamenja,</verse>
        <verse osisID='Luke.9.40'>Ya guinin jutayuyut y disipulumo na ujayute juyong; ya ti manasiña.</verse>
        <verse osisID='Luke.9.41'>Ya manope si Jesus ya ilegña: O generasion na ti manjonggue, yan manchatpayon! asta ngaean nae utafanjijita, ya jujasusungon jamyo? conieyo fan mague ni y lajimo.</verse>
        <verse osisID='Luke.9.42'>Lao anae mámamamaela, y anite yinite papa ya guefninalaolao. Lao si Jesus jalalatde y espiritun áplacha ya janajomlo y patgon ya janatalo guato as tataña.</verse>
        <verse osisID='Luke.9.43'>Ya todos ninafanman nu y minagas Yuus, lao mientras manmamanman todos pot todo estesija ni y jafatinas, ilegña ni disipuluña;</verse>
        <verse osisID='Luke.9.44'>Polo ya utatcalon gui talanganmiyo este sija na sinangan: sa umaentrega y Lajin taotao gui canae taotao sija.</verse>
        <verse osisID='Luke.9.45'>Lao sija ti jatungo este na sinangan, ya manafaninatogüe para chañija tumutungo: ya manmaañao mafaesen güe ni ayo na sinangan.</verse>
        <verse osisID='Luke.9.46'>¶ Ya jumuyong manafaesen entre sija, jaye guiya sija udangculoña.</verse>
        <verse osisID='Luke.9.47'>Lao si Jesus anae jaliija y jinason y corasonñija, jacone un patgon ya japolo gui bandaña,</verse>
        <verse osisID='Luke.9.48'>Ya ilegña nu sija: Jaye y rumesibe este na patgon pot naanjo jaresibeyo; ya y rumesibeyo, jaresibe y tumagoyo; sa jaye y mas diquique guiya jamyo, ayo dangculo.</verse>
        <verse osisID='Luke.9.49'>¶ Ya manope si Juan ya ilegña: Maestro inlie uno na manyuyute juyong y manganite pot y naanmo; ya inchema sa ti jadadalalagjit.</verse>
        <verse osisID='Luke.9.50'>Ya ilegña si Jesus ni sija; chamiyo chumochoma, sa ayo ni ti contra jamyo, guiya para jamyo.</verse>
        <verse osisID='Luke.9.51'>¶ Ya susede, anae mato y jaane nae jijot para umaresibe gui sanjilo; janameton y mataña para ujanao para Jerusalem,</verse>
        <verse osisID='Luke.9.52'>Ya manago tentago sija na ufanmofona gui menaña; ya majanao manjalom gui un songsong Samaritano, para umanalistuye güe güije.</verse>
        <verse osisID='Luke.9.53'>Ya ti maresibe güe, sa y mataña meton para ujananao para Jerusalem.</verse>
        <verse osisID='Luke.9.54'>Ya anae malie este ni disipuluña, si Santiago, yan si Juan, ilegñija: Señot, malago jao ya utafanmanago ya utunog guafe guinin y langet, ya ufanlinachae?</verse>
        <verse osisID='Luke.9.55'>Ayonae jabira güe ya manlinalatde.</verse>
        <verse osisID='Luke.9.56'>Ya manjanao para y otro songsong.</verse>
        <verse osisID='Luke.9.57'>¶ Ya anae manjajanao sija, un taotao ilegña nu güiya gui chalan: Señot, bae judalalagjao manoja y unjanao guato.</verse>
        <verse osisID='Luke.9.58'>Ya ilegña si Jesus nu güiya: Y sora sija mangaeliyang, ya y pajaro sija gui langet mangaechenchon; lao y Lajin taotao taya sangaña ni anae para upolo y iluña.</verse>
        <verse osisID='Luke.9.59'>Ya ilegña ni otro: Dalalagyo. Ya güiya ilegña; Señot, sottayo naya ya finenana jujanao ya jujafot si tatamo.</verse>
        <verse osisID='Luke.9.60'>Lao ilegña nu güiya: Polo y manmatae ya ufanajafot y manmataeñija; lao jago janao ya unpredica y raenon Yuus.</verse>
        <verse osisID='Luke.9.61'>Ya ilegña locue otro; judalalagja jao Señot; lao sottayo naya ya judespideyo ni y mangaegue guiya jame.</verse>
        <verse osisID='Luke.9.62'>Ya ilegña si Jesus: Ni uno ni pumopolo y canae gui alado ya uatan tateña ni y digno para y raenon Yuus.</verse>
      </chapter>
      <chapter osisID='Luke.10'>
        <verse osisID='Luke.10.1'>ANAE munjayan este sija na güinaja, jaayig y Señot otro setenta, ya jatago dos en dos gui menaña para todo y siuda yan ayo na lugat anae para ufato güe.</verse>
        <verse osisID='Luke.10.2'>Ya ilegña nu sija: Y cosecha megae, lao y manmachochocho didide; enaomina gagao y Señot y cosecha, ya ufanago ni manmachochocho para y cosechaña.</verse>
        <verse osisID='Luke.10.3'>Fanjanao gui chalanmiyo; estagüe na jutago jamyo taegüije quinilo gui entalo y lobo sija.</verse>
        <verse osisID='Luke.10.4'>Chamiyo fanmañuñule botsa ni maleta, ni sapatos: ni jaye insaluda gui jinanaonmiyo.</verse>
        <verse osisID='Luke.10.5'>Masqueseaja mano na guma nae manjalom jamyo, finenana in alog: Pas para este na guma.</verse>
        <verse osisID='Luke.10.6'>Yaguin guaja güije patgon y pas, y pasmiyo usaga guiya güiya; yaguin taya, utalo guato guiya jamyo.</verse>
        <verse osisID='Luke.10.7'>Fañaga güije na guma, fañocho yan infanguimen todo y manmanaenmiyo; sa y machochoeho ufanmerese nu y apasña. Chamiyo fanjajanao guma pot guma.</verse>
        <verse osisID='Luke.10.8'>Ya masquesea mano na siuda nae manjalom jamyo, ya manmaresibe jamyo, cano jafa y manmasajyane jamyo.</verse>
        <verse osisID='Luke.10.9'>Ya nafanjomlo y manmalango ni guaja güije, ya inalog nu sija: y raenon Yuus esta mato guiya jamyo.</verse>
        <verse osisID='Luke.10.10'>Lao masqueseaja mano na suida nae manjalom jamyo, ya ti manmaresibe jamyo, fanjanao gui cayeñija, ya inalog:</verse>
        <verse osisID='Luke.10.11'>Asta y petbos ni jachetune y adengmame güine gui siudanmiyo, insacude contra jamyo; lao tingo este na y raenon Yuus mato jijot guiya jamyo.</verse>
        <verse osisID='Luke.10.12'>Ya jusangane jamyo: mas sungunon Sodoma güije na jaane qui ayo na siuda.</verse>
        <verse osisID='Luke.10.13'>Ay! ay! jao Corasin: ay! ay! jao Betsaida! sa yaguin guiya Tiro yan Sidon nae manmafatinas este sija na mannamanman y manmafatinas guiya jamyo, jagas sen amco manmañotsot, infanmatachong gui silisio yan y apo.</verse>
        <verse osisID='Luke.10.14'>Enaomina mas sungunon Tiro yan Sidon qui para jamyo gui jaanin y sentensia.</verse>
        <verse osisID='Luke.10.15'>Ya jago Capernaum, unacajulo jao asta y langet? umachule papa asta sasalaguan.</verse>
        <verse osisID='Luke.10.16'>Y jumungog jamyo, jajungogyo; ya y dumesecha jamyo, jadesechayo; ya y dumesechayo, jadesecha y tumagoyo.</verse>
        <verse osisID='Luke.10.17'>¶ Ya manalo guato y setenta yan y minagofñija, ya ilegñija: Señot, asta y manganite insujejeta pot y naanmo.</verse>
        <verse osisID='Luke.10.18'>Ya ilegña nu sija: Julie si Satanas taegüije y lamlam ni y pedong guinin y langet.</verse>
        <verse osisID='Luke.10.19'>Estagüe, na junae jamyo ninasiña para ingacha y culebla, yan y alacran, yan y jilo todo y ninasiñan y enemigo, ya taya siña munafanlamen jamyo.</verse>
        <verse osisID='Luke.10.20'>Lao chamiyo ninafanmamagof pot este, pot y espiritu sija ni insujejeta; lao fanmagof jamyo pot y naanmiyo ni esta matugue gui langet.</verse>
        <verse osisID='Luke.10.21'>¶ Ya ayoja na ora magof si Jesus gui Espiritu Santo ya ilegña: Junae jao grasia, O Tata, Señot y langet yan y tano, sa unana este sija na güinaja gui manmejnalom yan manmanungo, ya unfanue gui mandiquique; junggan Tata, sa taegüine nae senmagof gui menamo.</verse>
        <verse osisID='Luke.10.22'>Todo y güinaja sija jagasja jaentregayo y Tatajo; ya taya tumungo jaye y Lajiña, na y Tataja; ya jaye y Tata, na y Lajiñaja, yan ayo y minalago y lajiña ufinanue.</verse>
        <verse osisID='Luke.10.23'>Ya jabiragüe guato gui disipulo sija, ya ilegña: Mandichoso y atadog ni manmanlie nu estesija ni y liniinmiyo:</verse>
        <verse osisID='Luke.10.24'>Sa jusangane jamyo, na megae na profeta yan ray sija, dumesesea na ulie nu estesija ni y liniinmiyo, ya ti malie; yan ujajungog nu estesija ni y jiningogmiyo ya ti jajungog.</verse>
        <verse osisID='Luke.10.25'>¶ Ya, estagüe, un magas y lay na tumojgue julo ya tinietientagüe, ya ilegña: Maestro, jafa jufatinas para juereda y taejinecog na linâlâ?</verse>
        <verse osisID='Luke.10.26'>Ya ilegña nu güiya: Jafa matugue gui tinago? jafa untataetae?</verse>
        <verse osisID='Luke.10.27'>Ya güiya manope, ilegña: Guaeya y Señot Yuosmo contodo gui corasonmo, yan contodo y antimo, yan contodo y minetgotmo, yan contodo y tiningomo; yan y tiguangmo taegüije iya jago namaesa.</verse>
        <verse osisID='Luke.10.28'>Ya ilegña nu güiya: Mauleg inepemo: fatinas este, ya unlâlâ.</verse>
        <verse osisID='Luke.10.29'>Lao güiya, malago na unatunas maesa güe, ilegña as Jesus: Ya jaye tiguangjo?</verse>
        <verse osisID='Luke.10.30'>Ya inepe as Jesus ya ilegña: Un taotao tumunog guinin Jerusalem asta Jerico, ya podong gui entalo y manaque; y machule y magaguña ya manachetnudan güe, ya manjanao ya mapolo cana matae.</verse>
        <verse osisID='Luke.10.31'>Ya susede na un pale tumunog güijeja na chalan; ya anae jalie malofanja gui otro banda.</verse>
        <verse osisID='Luke.10.32'>Taegüijeja locue un Lebita, anae mato jijot güije na lugat, ya jaatanja, ya malofanja gui otro banda.</verse>
        <verse osisID='Luke.10.33'>Ya un Samaritano, anae jumajanao güije na chalan, mato lugat nae gaegue güe, ya anae jalie, ninamaase,</verse>
        <verse osisID='Luke.10.34'>Ya mato guato guiya güiya jabee y chetnot sija ya janaye laña yan bino; ya janamaudae gui gaña gâgâ, ya jacone asta y guima publico ya jaadaje.</verse>
        <verse osisID='Luke.10.35'>Ya y inagpaña güije anae para ujanao jachule dos denarion salape ya janae y magas y guima, ya ilegña nu güiya: Guesadaje güe; ya todo y palo na gastomo despues, yaguin tumaloyo mague, juapase jao.</verse>
        <verse osisID='Luke.10.36'>Ya jaye y tiguang entre y tres, pot ayo y pedong gui entalo y manaque?</verse>
        <verse osisID='Luke.10.37'>Ya güiya ilegña: Ayo y maase nu güiya. Ayonae ilegña Janao ya unfatinas locue taegüije.</verse>
        <verse osisID='Luke.10.38'>¶ Ya anae jumajanao, jumalom gui un songsong; ya un palaoan na y naanña si Marta rinesibegüe gui guimaña.</verse>
        <verse osisID='Luke.10.39'>Ya guaja uno cheluña palaoan na y naanña si Maria, na locue matatachongja gui adeng Jesus, ya jaecungogja y sinanganña.</verse>
        <verse osisID='Luke.10.40'>Lao si Marta esta inestotba pot megae sinetbeña, ya mato guiya güiya, ya ilegña: Señot, ada ti unlie y chelujo na upaloyo ya jufañeñetbeja na maesa? Tago ya uayudayo.</verse>
        <verse osisID='Luke.10.41'>Ya inepe as Jesus ilegña nu güiya: Marta, Marta, esta jago inestotba ya guesmanadaje jao, pot megae na güinaja:</verse>
        <verse osisID='Luke.10.42'>Lao unoja manesesita; ya si Maria jaayig ayo mauleg na patte ni ti umachule guiya güiya.</verse>
      </chapter>
      <chapter osisID='Luke.11'>
        <verse osisID='Luke.11.1'>YA susede anae mananaetae güe gui un lugat, ya magpo, uno gui disipuluña ilegña nu güiya: Señot, fanagüejam manmanaetae, taegüije locue as Juan ni jafanagüe y disipuluña!</verse>
        <verse osisID='Luke.11.2'>Ya ilegña na sija: Yaguin manmanaetae jamyo alog: Tata, Umatuna y naanmo. Umamaela y raenomo,</verse>
        <verse osisID='Luke.11.3'>Naejam pago cada jaane ni y nengcanomame.</verse>
        <verse osisID='Luke.11.4'>Ya unasiijam ni isaomame; sa jame locue inasisie todo ayo y dumidibe jam. Ya chamojam pumopolo gui tentasion.</verse>
        <verse osisID='Luke.11.5'>¶ Ya ilegña nu sija: Jaye guiya jamyo y gaeamigo uno, ya ufinatoigüe gui tatalopuenge, ya ualog nu güiya: Amigo naayaoyo tres pan;</verse>
        <verse osisID='Luke.11.6'>Sa un amigojo mato guiya guajo guinin bumiaje, ya taya ni jafa para juplantaye gui menaña;</verse>
        <verse osisID='Luke.11.7'>Ya ayo y gaegue gui sumanjalom ufanope, ya ualog: Chamo umatbororotayo; sa esta majuchom y petta, ya estagüejam gui cama yan y famaguonjo; ti siñayo cajulo ya junae jao.</verse>
        <verse osisID='Luke.11.8'>Ya jusangane jamyo: Achogja ti ucajulo ya uninae pot y amiguña: lao pot y magagaoña, ucajulo ya unae jaftaemano y janesesita.</verse>
        <verse osisID='Luke.11.9'>Ya jusangane jamyo: Gagao, ya infanmanae; aligao ya inseda; yajo, ya infanmababaye.</verse>
        <verse osisID='Luke.11.10'>Sa jayeja y mangagao uresibe; ya y manaligao usoda; ya y manayajo, umababaye.</verse>
        <verse osisID='Luke.11.11'>Pat jaye guiya jamyo na tata, yan uguinagao ni y lajiña un pan, ya unnae un acho? pat un güijan ya enbes di güijan unnae culebla?</verse>
        <verse osisID='Luke.11.12'>Pat yan guinagao un chada, ada unnae un alacran?</verse>
        <verse osisID='Luke.11.13'>Pues ombre jamyo, ni y manaelaye, intingo numae mauleg na ninae y famaguonmiyo, cuanto mas y Tatanmiyo gui langet unae ni y Espiritu Santo todo ayo y gumagao güe?</verse>
        <verse osisID='Luke.11.14'>¶ Ya jayute juyong un anite na udo. Ya susede anae jumuyong este y anite, y ido cumuentos, ya y linajyan taotao sija ninafanmanman.</verse>
        <verse osisID='Luke.11.15'>Ya palo guiya sija ilegñija: Pot si Beetsebub, ni magas y manganite, na jayuyuteja juyong y manganite sija.</verse>
        <verse osisID='Luke.11.16'>Lao y pumalo matietientagüe, magagagao un señat gui langet.</verse>
        <verse osisID='Luke.11.17'>Lao güiya jatungo y jinason ayo sija ya ilegña nu sija: Todo y raeno umadibide contra güiyaja, uyulang; ya y guima umadibide contra guma, upodong.</verse>
        <verse osisID='Luke.11.18'>Yaguin si Satanas locue madibide contra güiya namaesa, jaftaemano y raenoña sumaga? Sa ilegmiyo na juyuyute juyong y manganite pot si Beetsebub.</verse>
        <verse osisID='Luke.11.19'>Lao yaguin junajujuyong y manganite pot si Beetsebub, pot jaye y famaguonmiyo ufanyinite sija juyong? Enaomina sija ufanjues para jamyo.</verse>
        <verse osisID='Luke.11.20'>Lao yaguin pot y calulot Yuus nae, juyuyute juyong y manganite, magajet na y raenon Yuus mato guiya jamyo.</verse>
        <verse osisID='Luke.11.21'>Yaguin un taotao ni matatnga, ya jafamauleg y atmasña, ya japulan y guimaña: todo güinajaña, manseguro.</verse>
        <verse osisID='Luke.11.22'>Lao anae mato otro na matatngaña qui güiya ya inañao, inamot ni atmasña anae jaangoco güe ya jafacae y güinajaña.</verse>
        <verse osisID='Luke.11.23'>Ayo y ti jumujame, contra guajo yuje; ya ayo y ti rumecocoge guiya guajo machalapon.</verse>
        <verse osisID='Luke.11.24'>Ya y espiritun áplacha, anae jumuyong gui taotao, jumajanao gui anglo na lugat, manaliligao dinescansa; ya anae ti mañoda, ilegña: Bae talo guato gui guimajo anae jumanaoyo.</verse>
        <verse osisID='Luke.11.25'>Ya anae mato, jasoda mabale yan maadotna.</verse>
        <verse osisID='Luke.11.26'>Ya jumanao ya mangone yan güiya otro siete espiritu mas manaelayeña qui güiya, ya jumalom ya sumaga güije: ya taelayeña y uttimoña ayo na taotao qui y finena.</verse>
        <verse osisID='Luke.11.27'>¶ Ya susede anae jasangan estesija, un palaoan gui linajyan taotao, umagang ilegña nu güiya: Dichoso ayo na tuyan y chumuchulejao, yan ayo na pecho y anae sumususo jao.</verse>
        <verse osisID='Luke.11.28'>Lao güiya ilegña: junggan, lao dichosuña ayo y jumungog y sinangan Yuus, ya jaadaje.</verse>
        <verse osisID='Luke.11.29'>¶ Ya anae manetnon y linajyan taotao guiya güiya, jatutujon sumangan: Este na generasion manaelaye: manmanaliligao señat; lao ti ufanmannae nu señat mas na ayoja y señat Jonas.</verse>
        <verse osisID='Luke.11.30'>Sa taegüije si Jonas y señat para y taotao Ninibe taegüijeja locue y Lajin taotao para güine na generasion.</verse>
        <verse osisID='Luke.11.31'>Y raenan sanjaya cumajulo gui jaanin juisio yan y taotao este na generasion ya manquinendena; sa mato guinin y uttimon y tano para uecungog y minalate Salomon; ya estagüeja uno dangculoña qui si Salomon gaegue guine na lugat.</verse>
        <verse osisID='Luke.11.32'>Y taotao sija guiya Ninibe, ufangajulo gui jaanin juisio yan este na generasion ya manquinendena; sa manmañotsot pot y prenedican Jonas; ya estagüe uno mas dangculoña qui si Jonas gaegue güine na lugat.</verse>
        <verse osisID='Luke.11.33'>¶ Taya ni un taotao munaaatog gui bedega y candet ni esta masonggue, ni upolo gui papa ganta, sino y candelero para todo y manjajalom ujalie y manana.</verse>
        <verse osisID='Luke.11.34'>Y candet y taotao, y atadog; yaguin y atadogmo sensiyo todo y tataotaomo maninina; lao yaguin taelaye, y tataotaomo locue bula jomjom.</verse>
        <verse osisID='Luke.11.35'>Atan pues sa y manana ni y gaegue guiya jago, munga jomjom.</verse>
        <verse osisID='Luke.11.36'>Enao mina yaguin todo y tataotaomo bula manana, ni mano na lugat nae guaja jomjom, cabales na ubula manana, taegüije y yanguin malag ininaña y candet ya inina jao.</verse>
        <verse osisID='Luke.11.37'>¶ Ya mientras cumuecuentos, un Fariseo siniplicagüe na usija chumocho, ya jumalom ya matachong gui lamasa.</verse>
        <verse osisID='Luke.11.38'>Lao y Fariseo ninamanman anae jalie este, pot y ti jafagase güe finena antes di uchocho.</verse>
        <verse osisID='Luke.11.39'>Ya y Señot ilegña nu güiya: Pago jamyo ni Fariseo, y sumanjiyongja gui copa yan plato innagagasgas, lao y sumanjalommiyo bula inamot an tinaelaye.</verse>
        <verse osisID='Luke.11.40'>Manaejinaso jamyo, ada ayo y fumatinas gui sumanjiyong, ti güiya locue y fumatinas gui sumanjalom?</verse>
        <verse osisID='Luke.11.41'>Lao todo y guajanmiyo naenñaejon limosña; ya estagüe na todo ufangasgas para jamyo.</verse>
        <verse osisID='Luke.11.42'>¶ Lao ay, ay jamyo Fariseo! ni infanmannae diesmos nu y yetba buena yan laruda yan todo golae; ya innafapos y tininas yan y güinaeyan Yuus. Estesija nesesita infatinas, sin pelo y pumalo.</verse>
        <verse osisID='Luke.11.43'>Ay, ay jamyo Fariseo! sa ingüaeya etmas manaquilo na tachong gui sinagoga, yan y sinaluda sija gui metcado.</verse>
        <verse osisID='Luke.11.44'>Ay ay jamyo! sa calang jamyo naftan ni ti malilie; ya y taotao sija manmalolofanja gui sumanjilo ya ti matungo.</verse>
        <verse osisID='Luke.11.45'>¶ Ya manope un magas y lay, ilegña nu güiya: Maestro, yaguin unsangan estesija unlatdejam locue.</verse>
        <verse osisID='Luke.11.46'>Lao güiya ilegña: Ay ay jamyo locue y manmagas y lay! sa innafanmangangatga y taotao sija ni ayo na catga y macat para uchule, ya ni un calolotmiyo innainete para inayuda.</verse>
        <verse osisID='Luke.11.47'>Ay, ay jamyo! sa infatinas y naftan, y profeta sija, ya y tatanmiyo pumuno.</verse>
        <verse osisID='Luke.11.48'>Taegüine mantestigo jamyo, ya inconsienteja y checho y tatanmiyo; sa sija magajet pumuno, ya jamyo fumatinas y naftanñija.</verse>
        <verse osisID='Luke.11.49'>Enaomina ilegña y minalate Yuus: Bae managoyo profeta yan apostoles para sija; ya megae guiya sija inpino yan inpetsigue:</verse>
        <verse osisID='Luke.11.50'>Sa guinin este na generasion manesesita machule y jâgâ todo y profeta, ni manmachuda desde y tutujon y tano;</verse>
        <verse osisID='Luke.11.51'>Desde jâgâ Abel, asta y jâgâ Sacharias, ni y matae gui entalo y attat yan y templo; magajet, jusangane jamyo na umanesesita machule guinin este na generasion.</verse>
        <verse osisID='Luke.11.52'>Ay ay jamyo y manmagas y lay! sa innajanao y yaben tiningo; ya ti infanjalom jamyo yan y mangequejalom inchechema.</verse>
        <verse osisID='Luke.11.53'>¶ Ya anae jumuyong güije, y escribas yan y Fariseos sija, matutujon ma afuefuetsas ya macacase para usigue cumuentos megae;</verse>
        <verse osisID='Luke.11.54'>Maespipia, para umaquechule jafa guinin y pachotña.</verse>
      </chapter>
      <chapter osisID='Luke.12'>
        <verse osisID='Luke.12.1'>YA ayo na tiempo, anae mandaña megae na mit na linajyan taotao, asta managacha uno yan otro; ya jatutujon sumangane y disipuluña sija finenana: Adaje jamyo ni y libaduran y Fariseo sija ni y hipocresia.</verse>
        <verse osisID='Luke.12.2'>Sa taya na matatampe na ti umababa; pat mananana, na ti umatungo.</verse>
        <verse osisID='Luke.12.3'>Enaomina jafa guinin sinanganmiyo gui jemjom, umajungog gui manana; ya jafa y incuentuse gui talanga gui jalom aposento, umaagangnaejon gui jilo guma.</verse>
        <verse osisID='Luke.12.4'>Ya jusangane jamyo ni y amigujo sija: Chamiyo fanmaaañao ni ayo sija y pumuno y tataotao, sa an munjayan ayo, taya jafa siña ujafatinas.</verse>
        <verse osisID='Luke.12.5'>Lao jusangane jamyo jaye inmaañagüe: Fanmaañao jamyo ni ayo y yanguin munjayan japuno, guaja ninasiñaña na uyute asta sasalaguan: Junggan, jusangañe jamyo: Fanmaañao jamyo nu güiya.</verse>
        <verse osisID='Luke.12.6'>Ada ti mabende sinco na pajaro, pot dos na octabo? ya ni uno guiya sija mamalefañaejon gui menan Yuus?</verse>
        <verse osisID='Luke.12.7'>Lao asta y gaponulonmiyo esta manmatufong. Chamiyo fanmaaañao: sa manbaliña jamyo qui y megae pajaro.</verse>
        <verse osisID='Luke.12.8'>¶ Ya jusangane jamyo: Jayeja y comonfesatñaejonyo gui menan y taotao sija; uquinenfesatñaejon locue ni y Lajin taotao gui menan y angjet Yuus.</verse>
        <verse osisID='Luke.12.9'>Lao ayo y pumuneyo gui menan taotao sija, siempre pune güe gui menan y angjet Yuus.</verse>
        <verse osisID='Luke.12.10'>Ya jayeja y cumuentos contra y Lajin taotao, umaasie; lao y chumatfino contra Espiritu Santo, ti umaasie.</verse>
        <verse osisID='Luke.12.11'>Ya anae manmacone jamyo gui menan y sinagoga sija, yan y manmagas, yan y gaesisiña, chamiyo madadaje jaftaemano yan jafa para inepe, ni jafa para insangan;</verse>
        <verse osisID='Luke.12.12'>Sa y Espiritu Santo infanfinanagüe güije na ora jafa para insangan.</verse>
        <verse osisID='Luke.12.13'>¶ Ya uno gui linajyan taotao ilegña nu güiya: Maestro, tayo y chelujo ya ufacaeyo ni y erensia.</verse>
        <verse osisID='Luke.12.14'>Lao ilegña nu güiya: Taotao, jaye pumoloyo gui jilomo para jues, pat para mamacae?</verse>
        <verse osisID='Luke.12.15'>Ya ilegña nu sija: Atan, ya inguesadaje jamyo ni y linagga: sa y linâlâ y taotao, ti guinin y manadan güinaja sija ni y jasagagaye.</verse>
        <verse osisID='Luke.12.16'>Ya mansinangane un parabola, ilegña: y fangualuan un taotao na rico, jumujuyong megae na quineco.</verse>
        <verse osisID='Luke.12.17'>Ya manjaso gui sumanjalomña, ilegña: Jafa jufatinas, sa taya mano nae jupolo y quinecojo.</verse>
        <verse osisID='Luke.12.18'>Ya ilegña: Este bae jufatinas: bae jujala papa y lanchoco, ya jujatsa y mas dangculo; ya ayo nae jupolo todo y maiisso yan y güinajajo.</verse>
        <verse osisID='Luke.12.19'>Ya jualog ni y antijo: Ante, megae güinajamo, para megae na sacan; descansa, ya unchocho, yan unguimen, yan unmagof.</verse>
        <verse osisID='Luke.12.20'>Lao si Yuus ilegña nu güiya: Taejinaso jao! pago na puenge nesesita umachule y antimo: ya para jaye ayo sija na güinaja ni unnaetnon?</verse>
        <verse osisID='Luke.12.21'>Taegüenaoja y manaetnon y güinaja para güiyaja, ya ti urico para si Yuus.</verse>
        <verse osisID='Luke.12.22'>¶ Ya ilegña ni y disipoluña sija: Enaomina jusangane jamyo, Chamiyo madadaje pot y linâlânmiyo, jafa para incano; ni y tataotaonmiyo, jafa para innaminagago.</verse>
        <verse osisID='Luke.12.23'>Sa y linâlâ mas qui y nengcano, ya y tataotao mas qui y magago.</verse>
        <verse osisID='Luke.12.24'>Jaso y aga sija, na ti manmanananom, ni ufanmangoco; ni uguaja sagannengcanoñija ni lancho; ya si Yuus janachocho sija; ya cuanto mas manmauleg jamyo qui y pajaro!</verse>
        <verse osisID='Luke.12.25'>Yan jaye guiya jamyo pot inadaje siña uaumenta un codo y linecaña?</verse>
        <verse osisID='Luke.12.26'>Yanguin ti siña inchegüe y mas diquique, para jafa inadadaje y pumalo?</verse>
        <verse osisID='Luke.12.27'>Jaso y lirio sija, jaftaemano mandocoñiñija! ti manmachochocho, ni ufanmanjila; ya jusangane jamyo na si Salomon contodo y minalagña, ti minagago parejo yan uno guiya sija.</verse>
        <verse osisID='Luke.12.28'>Yanguin si Yuus janafanminagago y chaguan qui fangualuan ni y gaegue pago, ya agupa esta mayute guato gui jetno; ti mas magajet na inninafanminagago jamyo, O jamyo didide na jinenggue?</verse>
        <verse osisID='Luke.12.29'>Ya chamiyo umaliligao jafa para incano, ni jafa para inguimen, ni infanbuébuente gui jinasonmiyo.</verse>
        <verse osisID='Luke.12.30'>Sa todo este sija na güinaja manmaaliligao ni y nasion sija gui tano: lao y tatanmiyo jatungoja na innesesita estesija na güinaja.</verse>
        <verse osisID='Luke.12.31'>Lao aligao finena y raenoña; ya todo este sija na güinaja umanafandaña para jamyo.</verse>
        <verse osisID='Luke.12.32'>Chamiyo fanmaaañao, jamyo diquique na manada; sa este minagof y tatanmiyo, na infanninae ni y raeno.</verse>
        <verse osisID='Luke.12.33'>Bende y güinajamo, ya unfannae. limosna; fanmamamauleg botsa ni ti ubijo, un güinaja gui langet na ti ufatta, anae ti usineda ni y saque, ni ti upotliya.</verse>
        <verse osisID='Luke.12.34'>Sa manoja nae gaegue y güinajamo, ayoja nae gaegue locue y corasonmo.</verse>
        <verse osisID='Luke.12.35'>¶ Polo ya esta madudog y senturanmiyo, ya esta masonggue y candet miyo;</verse>
        <verse osisID='Luke.12.36'>Ya infanparejo yan ayo na taotao sija y jananangga y señotñija, yanguin tumalo guato guinin y guipot umasagua; sa para yanguin mato ya manyajo, umababaye enseguidas.</verse>
        <verse osisID='Luke.12.37'>Mandichoso ayo sija na tentago, yanguin mato y señot, mansineda manbebela; magajet jusangane jamyo, na ududog güe, ya unafanmatachong para ufañocho, ya ufalag y sumanmena ya usetbe sija.</verse>
        <verse osisID='Luke.12.38'>Ya yanguin ufato gui segundo na bela ya gui tetsero, ya mansineda sija taegüijeja, mandichoso ayo sija na tentago.</verse>
        <verse osisID='Luke.12.39'>Este tingo na yanguin y tata gui guima mojon jatungo jafa na ora nae ufato y saque, upulan ya ti upolo na umayulang y guimaña.</verse>
        <verse osisID='Luke.12.40'>Enaomina nafanlisto jamyo locue, sa ufato y Lajin taotao, güije na ora gui anae ti injajaso.</verse>
        <verse osisID='Luke.12.41'>¶ Ayonae ilegña si Pedro: Señot, unsangan este na acomparasion para jame, pat para todos?</verse>
        <verse osisID='Luke.12.42'>Ya y Señot ilegña: Jaye nae ayo y mauleg yan mejnalom na mayetdomo, ni y ninamagas ni y señotña gui güinajana, para uninanae naña gui tiempoña?</verse>
        <verse osisID='Luke.12.43'>Dichoso ayo na tentago y yanguin mato y señotña, sineda na jachochogüe taegüije.</verse>
        <verse osisID='Luke.12.44'>Magajet jusangane jamyo; na uninamagas gui jilo y güinajaña, todo.</verse>
        <verse osisID='Luke.12.45'>Lao yanguin ayo na tentago y ilegña gui jalom corasonña: Y señotjo caeja mato; ya jatutujon pumanag y famalaoan na tentago, yan y lalaje; ya chumocho, yan gumimen, ya bumolacho;</verse>
        <verse osisID='Luke.12.46'>Y señot ayo na tentago, ufato güije na jaane gui anae ti jananangga, yan gui ora anae ti jatungo, ya uninasuja, ya uninafandaña y patteña yan y ti manmanjonggue.</verse>
        <verse osisID='Luke.12.47'>Ya ayo na tentago y jatungo y minalago y señotña; ya ti jalisto güe, ni jafatinas jaftaemano y minalagoña, umasaulag megae.</verse>
        <verse osisID='Luke.12.48'>Lao ayo y ti jatungo, ya jafatinas digno na umasauleg, lao didide masaulagña. Sa jayeja y megae manaiña, siempre megae uchule, ya jaye y megae catgoña, mas megae magagaoña.</verse>
        <verse osisID='Luke.12.49'>¶ Matoyo para juyute y guafe gui jilo tano: ya jafa malagojo yanguin esta todo mañiñila?</verse>
        <verse osisID='Luke.12.50'>Lao guaja tagpangeco para jumatagpange; ya jafa chachatsagajayo asta qui umacumple!</verse>
        <verse osisID='Luke.12.51'>Injajaso jamyo na matoyo para junae pas y tano? Jusangane jamyo, na aje; lao mas para inaguaguat.</verse>
        <verse osisID='Luke.12.52'>Sa desde pago sigue mona, uguaja gui un guma sinco na ti manparejo, y tres contra y dos, ya y dos contra y tres.</verse>
        <verse osisID='Luke.12.53'>Y tata uaguaguat contra y lajiña, ya y laje contra y tata; ya y nana contra y jagaña, ya y jaga contra y nana; y suegra contra y yetna, ya y yetna contra y suegraña.</verse>
        <verse osisID='Luke.12.54'>¶ Ya ilegña locue ni y taotao sija: Yanguin inlilie y mapagajes na cajulo gui sumanlichan, siempre ilelegmiyo: Mamamaela y ichan; ya magajet.</verse>
        <verse osisID='Luke.12.55'>Ya yanguin manguaefe y manglo sanjaya, ilelegmiyo: Uguaja maepe; ya ufato.</verse>
        <verse osisID='Luke.12.56'>Manhipocrita jamyo; intingo umegsamina y langet, yan y tano; ya jafa na ti intingo umegsamina y tiempo pago?</verse>
        <verse osisID='Luke.12.57'>Ya jafa na ni jamyo ti injisga jafa y tinas?</verse>
        <verse osisID='Luke.12.58'>Ya mientras jumanao jao yan y enemigumo para y magas, procura munaquelibre jao gui jinanaomo; na noseaja uninarastra guato gui jues, ya y jues uninentrega gui ofisiat, ya y ofisiat unpinelo gui calaboso.</verse>
        <verse osisID='Luke.12.59'>Jusangane jao: Ti unjanao juyong güije, asta qui unapase y uttimo na marabidi.</verse>
      </chapter>
      <chapter osisID='Luke.13'>
        <verse osisID='Luke.13.1'>YA mangaegue güije na tiempo taotao sija, ni masangane güe pot y Galileo sija, ni si Pilatos janadaña y jâgâñija yan y inefresenñija.</verse>
        <verse osisID='Luke.13.2'>Ya si Jesus manope ya ilegña nu sija: Jinasonmiyo na este sija na Galileo, mas manisao qui todo Galileo sija na japadese ayo sija?</verse>
        <verse osisID='Luke.13.3'>Jusangane jamyo na aje; sa yanguin ti manmañotsot jamyo, manparejoja jamyo manáchamalingo.</verse>
        <verse osisID='Luke.13.4'>Pat ayo sija y diesiocho ni y podong y tore gui jiloñija guiya Siloe ya manpinino, jinasonmiyo na mas manisao ayo sija qui todo y taotao ni y mañasaga Jerusalem?</verse>
        <verse osisID='Luke.13.5'>Jusangane jamyo na aje; sa yanguin ti manmañotsot jamyo, manparejoja jamyo manáchamalingo.</verse>
        <verse osisID='Luke.13.6'>¶ Ya jasangan este na acomparasion: Un taotao guaja y trongcon igos na matanme gui fangualuanña; ya anae mato para uegaga cao guaja tinegchaña, ti mañoda.</verse>
        <verse osisID='Luke.13.7'>Ya ilegña ni y lancheruña: Esta guaja tres años ni matoyo güine na trongcon igos, manegagayo tinegcha, ya taya nae mañodayo; utut papa; para jafa na jaocucupa y tano?</verse>
        <verse osisID='Luke.13.8'>Ya manope ilelegña nu güiya: Señot, polo pago na año ya juguadog y oriyaña, ya junaye estietcot:</verse>
        <verse osisID='Luke.13.9'>Ya yanguin ufanogcha, mauleg; yanguin aje, siempre, unutut.</verse>
        <verse osisID='Luke.13.10'>¶ Ya estaba na mamananagüe gui un sinagoga, gui sabado na jaane.</verse>
        <verse osisID='Luke.13.11'>Ya estagüe un palaoan, na guaja un espiritun malango guiya güiya esta diesiocho años, ya esta ninaojlo, ya tisiña tumacho.</verse>
        <verse osisID='Luke.13.12'>Ya anae linie as Jesus, inagang ya ilegña nu güiya: Palaoan, libre jao gui malangumo.</verse>
        <verse osisID='Luke.13.13'>Ya japolo y canaeña gui jiloña; ya enseguidas ninatunas, ya jaalaba si Yuus.</verse>
        <verse osisID='Luke.13.14'>Lao y magas sinagoga lalalo sa si Jesus, numanajomlo gui sabado na jaane, ya manope ilegña nu y linajyan taotao sija: Guaja saes na jaane para ufanmachocho y taotao sija: ya este nae mauleg mato para numajomlo; lao ti y sabado na jaane.</verse>
        <verse osisID='Luke.13.15'>Ayonae inepe ni y Señot, ya ilegña: Hipocrita jamyo, ada ti siña cada uno guiya jamyo upula y gaña guaca, pat asno gui pesebre, ya ucone ya unaguimen gui sabado na jaane?</verse>
        <verse osisID='Luke.13.16'>Ya ti siña este na palaoan, ni y jagan Abraham, ni guinede as Satanas diesiocho años, manalibre gui magodeña, gui sabado na jaane?</verse>
        <verse osisID='Luke.13.17'>Ya anae jasangan estesija, todo y enemiguña ninafan mamajlao; ya todo y taotao sija ninafanmagof, pot todo y sennamagof na güinaja ni y machogüe pot güiya.</verse>
        <verse osisID='Luke.13.18'>¶ Pot enao ilegña: Jafa parejuña y raenon Yuus? yan jafa nae juacompara?</verse>
        <verse osisID='Luke.13.19'>Parejo yan y granon y semiyan mustasa, ni y jachule y taotao, ya jatanme gui jalom jardinña; ya docó, ya jumuyong trongcon jayo; ya esta y pajaro sija gui langet mañaga gui ramasña.</verse>
        <verse osisID='Luke.13.20'>Ya ilegña talo: Jafa nae juacompara y raenon Yuus.</verse>
        <verse osisID='Luke.13.21'>Parejo yan y libadura, ni jachule un palaoan, ya janaatog gui tres medidan arina, asta qui todo manespongja.</verse>
        <verse osisID='Luke.13.22'>¶ Ya jumajanao gin chalaña, malag y siuda sija, yan y sengsong mamananagüe, ya jumajananao para Jerusalem.</verse>
        <verse osisID='Luke.13.23'>Ya ilegña uno nu güiya: Señot, didide manmasatba? si Jesus ilegña nu sija,</verse>
        <verse osisID='Luke.13.24'>Guefprocura mangejalom gui maiot na potta; sa jusangane jamyo na megae prumocucura mangejalom, lao ti mansiña.</verse>
        <verse osisID='Luke.13.25'>Yanguin y magas y guima jayasja cajulo ya jajuchom y petta, ya intitujon jamyo manmanojgue gui sumanjiyong ya inyajo y petta, ya ilegmi miyo: Señot, babayejam: ya ufanope ya ualog nu jamyo: Ti jutungo manguinemano jamyo:</verse>
        <verse osisID='Luke.13.26'>Ya intitujon umalog: Guinin mañochojam yan manguimenjam gui menamo, yan mamanagüe jam gui cayenmame.</verse>
        <verse osisID='Luke.13.27'>Lao güiya ualog: Jusangane jamyo, na ti jutungo manguinemano jamyo: fañuja guiya guajo, todos jamyo ni y chumogüe y tinaelaye.</verse>
        <verse osisID='Luke.13.28'>Ya ayonae uguaja cumasao, yan chegcheg nifen, yanguin inlie si Abraham, yan si Ysaac, yan si Jacob, yan todo y profeta sija, gui raenon Yuus; ya jamyo infanmachoneg juyong.</verse>
        <verse osisID='Luke.13.29'>Ya ufanmato manguinen y sancatan yan y sanlichan, yan y sanlago yan y sanjaya; ya ufanmatachong gui raenon Yuus.</verse>
        <verse osisID='Luke.13.30'>Ya estagüe na guaja manuttimo ya ufanfinenana, y guaja manfinenana ya ufanuttimo.</verse>
        <verse osisID='Luke.13.31'>¶ Ya ayo na ora, manmato Fariseo sija ya ilegñija nu güiya: Janao ya unsuja güine; sa malago si Herodes na unpinino.</verse>
        <verse osisID='Luke.13.32'>Ya ilegña nu sija: Janao, sangane ayo na sora, na estagüe, na juyute juyong y anite sija, yan manaamteyo pago na jaane yan agupa, ya y mina tres na jaane ufonjayanyo.</verse>
        <verse osisID='Luke.13.33'>Lao nesesita jufamocat pago yan agupa yan y inagpaña, sa ti siña na ufalingo y profeta gui Jerusalem.</verse>
        <verse osisID='Luke.13.34'>O Jerusalem! Jerusalem! ni y unpuno y profeta sija, yan unfagas ni acho ayo sija y manmatago para güiya! cuanto biaje malagoyo na junafandaña y famaguonmo, taegüije y ponidera janafandaña y poyitasña gui papa papaña, ya timalago jamyo!</verse>
        <verse osisID='Luke.13.35'>Estagüe na manmapoluye jamyo ni y guimanmiyo taetaotao; ya jusangane jamyo: Ti inliiyo, asta qui mato ayo na tiempo anae inalog: Dichoso ayo y mamamaela ni y naan y Señot.</verse>
      </chapter>
      <chapter osisID='Luke.14'>
        <verse osisID='Luke.14.1'>YA susede na anae jumalom gui guima un magas Fariseo, para uchocho pan, gui sabado na jaane, ya sija maespipiaja.</verse>
        <verse osisID='Luke.14.2'>Ya, estagüe, un taotao gaegue gui menaña na malango binaya.</verse>
        <verse osisID='Luke.14.3'>Ya manope si Jesus, ya jacuentuse manmagas y lay, yan y Fariseo sija, ilegña: Tunas numajomlo gui sabado na jaane pat aje?</verse>
        <verse osisID='Luke.14.4'>Ya sija manmamatquiquiloja. Ayonae jacone güe, ya janajomlo, ya jasotta na ujanao.</verse>
        <verse osisID='Luke.14.5'>Ya jaope sija ilegña: Jaye guiya jamyo, yanguin guaja gaña asno pat guaca, podong gui jalom tupo, ada ti enseguidas ujatsa gui sabado na jaane?</verse>
        <verse osisID='Luke.14.6'>Ya ti siña talo manmanope ni estesija.</verse>
        <verse osisID='Luke.14.7'>¶ Ya jasangan un acomparasion ni y manmaconbida, anae jaatituye ni y jaayig y mas managquilo na tachong gui lamasa; ya ilegña nu sija:</verse>
        <verse osisID='Luke.14.8'>Yanguin quinenbida jao ni un taotao para y guipot, chamo fatatachong gui mas tagquilo na tachong; sa ufato otro na mas onrao qui jago, ni y quinenbidaña locue;</verse>
        <verse osisID='Luke.14.9'>Ya ufato y cumonbida jao ya ualog nu jago: Nae este lugat y este taotao; ya ayonae untutujon mumamajlao yanguin sumaga jao gui mas uttimo na lugat.</verse>
        <verse osisID='Luke.14.10'>Lao yanguin quinenbida jao, janao ya fatachong gui mas tagpapa na lugat; sa yanguin mato y cumonbida jao, ualog nu jago: Amigo, janao falag iya jululo; ya ayonae unguaja inenra gui menan ayo sija y mangachongmo ni y manmatachong gui lamasa.</verse>
        <verse osisID='Luke.14.11'>Sa jayeja y manataquilo maesa güe, unaumitde güe ya y umunaumitde güe, umanataquilo.</verse>
        <verse osisID='Luke.14.12'>¶ Ya ilegña nu ayo y guinin cumonbida güe: Yanguin mamatinas jao nataloane pat sena, chamo umagagange y manamigumo sija, ni y mañelumo, ni y manparientesmo, ni y manrico na tiguangmo; sa noseaja unmaconbida locue talo, ya unmaapase.</verse>
        <verse osisID='Luke.14.13'>Lao yanguin gumupot jao, agange y mamoble, yan y manmanco yan y mancojo, yan y manbachet;</verse>
        <verse osisID='Luke.14.14'>Ya undichoso; sa ti siña maapase jao; lao unmaapase gui quinajulo y manunas.</verse>
        <verse osisID='Luke.14.15'>¶ Ya anae jajungog este, uno gui mangachongña ni y manmatachong gui lamasa, ilegña nu güiya: Dichoso ayo y uchocho pan gui raenon Yuus.</verse>
        <verse osisID='Luke.14.16'>Lao ilegña nu güiya: un taotao jafatinas un dangculon sena, ya mangonbida megae:</verse>
        <verse osisID='Luke.14.17'>Ya jatago y tentagoña gui oran sena, na ualog ni ayo sija y manmaconbida: Nije; sa esta todo listo.</verse>
        <verse osisID='Luke.14.18'>Ya jatutujon cada uno umescusa güe. Y fenenana ilegña: Mamajanyo un pidason tano, ya nesesitayo jujanao ya julie; jugagao jao na unescusayo.</verse>
        <verse osisID='Luke.14.19'>Ya y otro ilegña: Mamajanyo sinco pares na nobiyo para mancareta, ya bae jujanao ya juchague: jugagao jao na unescusayo.</verse>
        <verse osisID='Luke.14.20'>Ya y otro ilegña: Umasaguayo, ya enaomina ti siñayo mato.</verse>
        <verse osisID='Luke.14.21'>Ya tumalo guato y tentago, ya janatungo y senotña nu este sija. Ayo nae y magas y guima ninagoslalalo, ya ilegña ni y tentagoña: Janao, lasajyao falag y caye sija yan y chalan gui siudad, ya uncone mague y mamoble, yan y mancojo, yan y manbachet, yan y manmanco.</verse>
        <verse osisID='Luke.14.22'>Ya ilegña y tentago: Señot, esta mafatinas y tinagomo, ya trabia guaguajaja lugat.</verse>
        <verse osisID='Luke.14.23'>Ya y señot ilegña ni y tentagoña: Janao falag y dangculo na chalan yan y lugat ni y guaja ngangao, ya unafuetsas sija, ya ufanjalom para ubula y guimajo.</verse>
        <verse osisID='Luke.14.24'>Sa jusangane jamyo, na ni uno güije sija gui guinin manmaconbida, uchague y senajo.</verse>
        <verse osisID='Luke.14.25'>¶ Ya mañisija mangaegue yan un dangculon manadan taotao; ya jabira güe, ya ilegña nu sija:</verse>
        <verse osisID='Luke.14.26'>Achogja un taotao mato guiya guajo, ya ti jachatlie si tataña, yan si nanaña, yan y asaguaña, yan y famaguonña, yan mañeluña lalaje, yan y mañeluña famalaoan, yan y linâlâña locue, ti siñagüe disipulujo.</verse>
        <verse osisID='Luke.14.27'>Ya jayeja y ti cumatga y quiluusña, ya dumalalag yo; ti siñagüe disipulojo.</verse>
        <verse osisID='Luke.14.28'>Sa jaye guiya jamyo, ujaso manjatsa un tore, ya ti ufatachong finena ya utufong y para gastoña cao siña uninafunjayan?</verse>
        <verse osisID='Luke.14.29'>Sa noseaja yanguin esta japolo y simiento, ya ti siña janafunjayan; todo y lumie jatutujon manmanbotlea nu güiya,</verse>
        <verse osisID='Luke.14.30'>Ylegñija: Este na taotao jatutujon manjatsa, ya ti siña janafunjayan.</verse>
        <verse osisID='Luke.14.31'>Pat jaye y ray, anae jajanao para uguera contra y otro ray, ti ufatachong finena, ya ufañangane cao siña güe yan y dies mit, utagam y mamamaela yan veinte mit contra güiya?</verse>
        <verse osisID='Luke.14.32'>Patseno, mientras chachagoja y otro trabia, janajanao un compañia, ya ufangagao pas.</verse>
        <verse osisID='Luke.14.33'>Taegüenaoja locue; masquesea jaye guiya jamyo y ti rumechasa todo y güinajaña; ti siñagüe disipulujo.</verse>
        <verse osisID='Luke.14.34'>Y asiga mauleg; lao yanguin malingo y asiga maasenña, jaftaemano manasne?</verse>
        <verse osisID='Luke.14.35'>Ti mauleg para y tano, ni para fanyútian basula; masenyuteja ni y taotao. Jaye y gaetalanga para ufanjungog, güiya uecungog.</verse>
      </chapter>
      <chapter osisID='Luke.15'>
        <verse osisID='Luke.15.1'>YA manjijijot guato guiya güiya, todo y publicano, yan y manisao, para umaecungog güe.</verse>
        <verse osisID='Luke.15.2'>Ya mangogonggong y Fariseo sija, yan y escriba ilelegñija: Este na taotao, jaresisibeja y manisao, ya mañisijaja mañocho.</verse>
        <verse osisID='Luke.15.3'>Ya jasangane sija ni este na acomparasion, ilegña:</verse>
        <verse osisID='Luke.15.4'>Jaye na taotao guiya jamyo, y yanguin guaja gaña siento na quinilo, ya ufinalingaeguan ni y uno, ada ti ujanao ya udingo y nobentainuebe gui desierto asta qui jasoda ayo y malingo?</verse>
        <verse osisID='Luke.15.5'>Ya anae jasoda, jaapagaye ya jamagogofgüe.</verse>
        <verse osisID='Luke.15.6'>Ya anae mato gui guimaña, jaagange todo y manamiguña, yan y tignangña, ya ilelegña nu sija: Nije tafanmagof, sa jagasja jusoda y gajo quinilo ni y guinin malingo.</verse>
        <verse osisID='Luke.15.7'>Jusangane jamyo, na taegüenaoja locue uguaja gui langet, minagof yanguin un taotao na isao mañotsot, mas qui y nobentainuebe manunas na taotao ni y ti janesesita manmañotsot.</verse>
        <verse osisID='Luke.15.8'>¶ Pat, jaye na palaoan, y yanguin uguaja iyoña dies na pidason salape, ya ufinalingaeguan ni y uno; ada ti usonggue y candet ya ubale y jalom guma, ya uguesaligao asta qui usoda?</verse>
        <verse osisID='Luke.15.9'>Ya yanguin esta jasoda, jaagange y manamigaña, yan y tiguangña ya mandaña, ya ilelegña: Nije tafanmagof, sa jagasja jusoda y pidason salape ni y guinin malingo.</verse>
        <verse osisID='Luke.15.10'>Taegüenaoja locue jusangane jamyo, na uguaja minagof gui menan y angjet Yuus, pot y un taotao na isao ni y mañotsot.</verse>
        <verse osisID='Luke.15.11'>¶ Ya ilegña: Un taotao guaja dos lajiña:</verse>
        <verse osisID='Luke.15.12'>Ya y mas patgon, ilegña as tataña: Tata, naeyo ni y patteco gui güinaja ni y para guajo. Ya jafacae para sija ni y güinajaña.</verse>
        <verse osisID='Luke.15.13'>Ya ti megae na jaane malofan, anae y mas patgon janafandaña todo, ya mapos asta y chago na tano; ya jagasta todo y güinajaña güije gui guipot yan bisio di gula.</verse>
        <verse osisID='Luke.15.14'>Ya anae jagasta todo esta: mato un dangculon ñinalang güije na tano, ya jatutujon taena.</verse>
        <verse osisID='Luke.15.15'>Ya jumanao, ya jatituye gui un taotao güije na tano: ya tinago para y fangualuanña, para unachocho babue sija.</verse>
        <verse osisID='Luke.15.16'>Ya jatatanga na unabula tiyanña ni y lasas frijoles ni y jacacano y babue sija; ya taya ni un taotao numanaegüe.</verse>
        <verse osisID='Luke.15.17'>Ya anae numalo y jinasoña, ilegña: Cuanto na jotnaleron tata, mangaena pan, ya manmañoñobblaja, ya guajo güine jumatae ñalang!</verse>
        <verse osisID='Luke.15.18'>Bae jucajulo ya jujanao para as tata, ya jualog nu güiya: Tata, umisaoyo contra y langet, yan contra jago,</verse>
        <verse osisID='Luke.15.19'>Ti dignoyo mas na jumafanaan lajimo: naparejoyo yan y jotnalerumo sija.</verse>
        <verse osisID='Luke.15.20'>Ya cajulo, ya mapos para as tataña. Lao chagoja trabia, si tataña linie güe, ya ninamaase, ya finalagüe, ya tinegtog, ya chinicogüe.</verse>
        <verse osisID='Luke.15.21'>Ya y patgon ilegña as tataña: Tata, umisaoyo contra y langet, yan contra jago; ti dignoyo mas na jumafanaan lajimo.</verse>
        <verse osisID='Luke.15.22'>Lao y tata ilegña ni y tentagoña sija: Chule y mas mauleg na magago ya umanaminagago; ya umapolo y aniyu gui calolotña, yan y sapatos gui adengña:</verse>
        <verse osisID='Luke.15.23'>Ya umacone mague un tatnero ni y mas yomog, ya umapuno ya tafañocho ya tafanmagof;</verse>
        <verse osisID='Luke.15.24'>Sa este y lajijo guinin matae, ya lâlâ talo; guinin malingo, ya masoda. Ya jatutujon sija manmagof.</verse>
        <verse osisID='Luke.15.25'>Ya y lajiña ni y mas amco estaba gui fangualuan; ya anae guaguato ya esta jijot gui guima, jajungog y dandan yan y manbabaila:</verse>
        <verse osisID='Luke.15.26'>Ya jaagang uno gui tentago sija, ya jafaesen jafa ayo sija.</verse>
        <verse osisID='Luke.15.27'>Ya ilegña nu güiya: Y chelumo mato; ya si tatamo japuno y tatnero ni y mas yomog, sa jaresibe gae seguro yan sano.</verse>
        <verse osisID='Luke.15.28'>Ya ninagoslalalo, ya ti malago jumalom: ayonae jumuyong si tataña, ya siniplica na ujalom.</verse>
        <verse osisID='Luke.15.29'>Ya manope ilegña as tataña: Estagüe, megae na año nae jusesetbe jao, ya taya nae ti jaosgue jafa na tinagomo: lao taya nae unnaeyo un patgon chiba para infanmagof yan y manamigujo sija:</verse>
        <verse osisID='Luke.15.30'>Lao anae mato este na lajimo ni y jalachae todo y güinajamo gui manputa sija; unpunueja ni y mas yomog na tatnero.</verse>
        <verse osisID='Luke.15.31'>Ya ilegña nu güiya: Lajijo, siempre jumijitaja; ya todo y güinajajo iyomo.</verse>
        <verse osisID='Luke.15.32'>Lao mauleg para utafanmagof ya utafanalegria: sa este y chelumo guinin matae, ya lâlâ talo; yan guinin malingo, ya esta masoda.</verse>
      </chapter>
      <chapter osisID='Luke.16'>
        <verse osisID='Luke.16.1'>YA ilegña locue ni y disipuluña sija: Guaja un taotao na rico, ya guaja mayetdomuña; ya este mafaaela guiya güiya na jagasta y güinajaña.</verse>
        <verse osisID='Luke.16.2'>Ya janamaagange, ya ilegña nu güiya: Jafa este y jujujungog guiya jago? Fannae cuenta pot y mayetdomumo, sa ti siña jao mumayetdomo mas.</verse>
        <verse osisID='Luke.16.3'>Ayonae y mayetdomo, ilegña gui sumanjalomña: Jafa jufatinas? sa y señotjo unajanaoyo gui mayetdomujo: Taya minetgotto para ufanguadog; mamajlaojo umogagao.</verse>
        <verse osisID='Luke.16.4'>Jutungo esta jafa jufatinas, para yanguin manajanaoyo gui mayetdomujo, jumaresibeyo gui guimañija.</verse>
        <verse osisID='Luke.16.5'>Ya jaagang cada uno gui manmadidibe ni y señotña, ya ilegña ni y finenana: Cuanto undidibe y señotjo?</verse>
        <verse osisID='Luke.16.6'>Ya ilegña: Siento na medidan laña. Ayonae ilegña nu güiya: Chule y cuentamo ya unfatachong guse ya untugue sincuenta.</verse>
        <verse osisID='Luke.16.7'>Ya ilegña talo ni y otro: Ya jago, cuanto dibimo? Ilegña: Siento na medidan trigo. Ylegña talo: Chule y cuentamo ya untugue ochenta.</verse>
        <verse osisID='Luke.16.8'>Ya jaalaba y señot y taelaye na mayetdomo; sa pot y jagostungo chumogüe: sa y famaguon este na tano, manmejnalomña y generasionñija, qui y famaguon y manana.</verse>
        <verse osisID='Luke.16.9'>Ya jusangane jamyo: Fanmamamauleg amigonmiyo pot y güinajan y timanunas; sa yanguin manfatta jamyo, infanrinesibe gui taejinecog na saganñija.</verse>
        <verse osisID='Luke.16.10'>Ya y tunas gui didide, tunasja locue gui megae; ya y ti tunas gui didide, ti tunasja locue gui megae.</verse>
        <verse osisID='Luke.16.11'>Yanguin ti guinin manunas jamyo gui ti magajet na güinaja, jaye infaninangoco gui magajet na güinaja?</verse>
        <verse osisID='Luke.16.12'>Ya yanguin ti guinin manunas fiet jamyo gui iyon y otro taotao, jaye infanninae ni y iyonmiyo?</verse>
        <verse osisID='Luke.16.13'>Ni un tentago siña jasetbe dos na señot: sa uchatlie y uno, ya uguaeya y otro; pat atituye gui uno, ya udespresia y otro. Ti siña jamyo insetbe si Yuus, yan y güinaja.</verse>
        <verse osisID='Luke.16.14'>¶ Ya y Fariseo sija locue, ni y mangasalape, majungog este sija; ya mabotlea güe.</verse>
        <verse osisID='Luke.16.15'>Ya ilegña si Jesus nu sija: Jamyo yuje sija y innafanunas maesa jamyo gui menan y taotao sija; lao si Yuus jatungoja y corasonmiyo: sa ayo y guesmaguaeya gui entalo y taotao sija y chinatlie para y menan Yuus.</verse>
        <verse osisID='Luke.16.16'>Y lay, yan y profeta sija, mangaegue asta as Juan: ya desde ayo na tiempo y raenon Yuus mapredicañaejon, ya todoja jumalom nu y finijon.</verse>
        <verse osisID='Luke.16.17'>Lao guseña malofan y langet yan y tano, qui na un pidasito gui lay ufatta.</verse>
        <verse osisID='Luke.16.18'>Todo ayo y dumingo y asaguaña, ya umasagua yan otro, jafatinas y abale; ya y umasagua ayo na palaoan ni y diningo ni y asaguañalaje, jafatinas y abale.</verse>
        <verse osisID='Luke.16.19'>¶ Guaja un taotao na rico, na minagagagoja putpura, yan y guesmauleg na magago apaca, ya cada jaane gumupupot.</verse>
        <verse osisID='Luke.16.20'>Ya guaja locue un pobble na umógagao limosna, y naanña si Lasaro, na bula chetnot, ni y estaba mapolo gui pettan y rico.</verse>
        <verse osisID='Luke.16.21'>Ya malagogüe na umanachocho ni ayo y andesmoronan ni y mamopodong gui lamasan y rico; ya asta y galago manmato ya manmanjójoflag y chetnotña.</verse>
        <verse osisID='Luke.16.22'>Ya despues, matae y pebble ni y umógagao limosna, ya macone ni y angjet sija asta y pechon Abraham; matae locue y rico na taotao, ya majafot;</verse>
        <verse osisID='Luke.16.23'>Ya y ya sasalaguan, jajatsa y atadogña, anae estaba gui sinapet, ya jalie si Abraham na chago, yan si Lasaro gui pechoña.</verse>
        <verse osisID='Luke.16.24'>Ya umagang ilegña: Tata Abraham, gaease nu guajo, ya tago si Lasaro, para usupog y puntan calolotña gui janom ya unafresco y jilajo; sa estagüe na masasapetyo güine na mañila.</verse>
        <verse osisID='Luke.16.25'>Lao si Abraham ilegña: Laje, jaso na anae lalâlâ jao unresibe todo y manmauleg na güinajamo; taegüenaoja locue si Lasaro jaresibe y manaelaye na güinaja: lao pago, güiya mamagof güine, ya jago masasapet.</verse>
        <verse osisID='Luke.16.26'>Ya gui todo estesija; esta mapolo fitme gui entalota un dangculon joyo na chojfe, para todo y manmalago manmalofan güine asta iya jamyo ti ufansiña; ni ufanmalofan y manmalago güenao manmalag iya jamyo.</verse>
        <verse osisID='Luke.16.27'>Ayonae ilegña: Pues jutayuyut jao tata, tago güe para y guima tata;</verse>
        <verse osisID='Luke.16.28'>Sa guajayo sinco mañelujo lalaje; para usangane sija testimonio; ni noseaja ufanmamaela locue güine gui sinapet na lugat.</verse>
        <verse osisID='Luke.16.29'>Lao si Abraham ilegña: Gaegueja si Moises yan y profeta sija, polo ya ujaecungogja.</verse>
        <verse osisID='Luke.16.30'>Ya ilegña: Aje, tata Abraham; sa yanguin uno ni y guinin manmatae jumanao para iya sija, ufanmañotsot.</verse>
        <verse osisID='Luke.16.31'>Ya ilegña nu güiya: Yanguin ti maecungog si Moises, yan y profeta sija; ti ufanmaosgon achogja uguaja cajulo guinin y manmatae.</verse>
      </chapter>
      <chapter osisID='Luke.17'>
        <verse osisID='Luke.17.1'>YA ilegña ni y disipuluña sija: Ti siña ti ufato y escandalo; lao ay, ay ayo y munafato!</verse>
        <verse osisID='Luke.17.2'>Maulegña na umagode gui agagaña un alutong, ya umayute gui tase, antes qui uninaquepodong uno güine gui mandiquique sija.</verse>
        <verse osisID='Luke.17.3'>Adaje jamyo: Yanguin umisao y chelumo contra jago, reprende: y yanguin mañotsot, asie.</verse>
        <verse osisID='Luke.17.4'>Yanguin siete biaje gui un jaane umisao contra jago, ya siete biaje mafato guiya jago, ya ilelegña: Mañotsotyo, un asie.</verse>
        <verse osisID='Luke.17.5'>¶ Ya y apostoles, ilegñija nu y Señot: Aumenta, y jinengguenmame.</verse>
        <verse osisID='Luke.17.6'>Ya y Señot ilegña: Yanguin mangaejinenggue jamyo taegüije y granon mostasa, ya mojon ilegmiyo nu este na sicómoro trongcon jayo: Chapag jao güenao, ya unplanta jao gui tase; ya mojon infaninesgueja.</verse>
        <verse osisID='Luke.17.7'>Lao jaye guiya jamyo y guaja tentagoña, na manalalado, pat mamamasto quinilo, y yanguin mato guinin y fangualuan, ualog nu güiya; maela enseguidas y fatachong, ya unchocho?</verse>
        <verse osisID='Luke.17.8'>Ya ti ualog nu güiya finena: Nalisto y senajo para juchocho, ya undudog jao, ya unsetbeyo asta qui munjayanyo chumocho, yan gumimen: ya despues nae unchocho, ya unguimen?</verse>
        <verse osisID='Luke.17.9'>Numae grasias ayo na tentago, sa jafatinas y matagoña? Jinasoco na aje.</verse>
        <verse osisID='Luke.17.10'>Taegüineja locue jamyo, yanguin esta inchegüe todo ayo sija y jutago jamyo, ualog: Maninutil jam na tentago; sa ayoja y para y chechomame inchegüe.</verse>
        <verse osisID='Luke.17.11'>¶ Ya susede anae jumanao para Jerusalem, ya malofan gui inanaco Samaria, yan Galilea.</verse>
        <verse osisID='Luke.17.12'>Ya anae jumalom gui un songsong, manasoda güije yan dies na taotao na manategtog; ya manojgue desde y chago.</verse>
        <verse osisID='Luke.17.13'>Ya jajatsa y inagangñija, ya ilegñija: Jesus, Maestro, gaease nu jame.</verse>
        <verse osisID='Luke.17.14'>Ya anae jalie, ilegña nu sija: Janao ya infanue y mamale nu jamyo. Ya susede anae manjajanao, manjuyong mangasgas.</verse>
        <verse osisID='Luke.17.15'>Ya y uno guiya sija, anae jalie na jomlo güe, jabira güe tate, ya janaagagang mannae si Yuus minalag.</verse>
        <verse osisID='Luke.17.16'>Ya jatomba güe papa gui fion adeng si Jesus, ya janae grasias: este na taotao, Samaritano.</verse>
        <verse osisID='Luke.17.17'>Ya manope si Jesus, ilegña: Ada ti dies y mangasgas? ya manmangue y nuebe?</verse>
        <verse osisID='Luke.17.18'>Taya masoda tumalo mague para unae si Yuus grasias, na esteja y taotao juyong.</verse>
        <verse osisID='Luke.17.19'>Ya ilegña bu güiya: Cajulo ya unjanao; y jinengguemo munajomlo jao.</verse>
        <verse osisID='Luke.17.20'>¶ Ya anae mafaesen ni y Fariseo sija, ngaean nae ufato y raenon Yuus, jaope ilegña: Y raenon Yuus, ti matungo finatoña.</verse>
        <verse osisID='Luke.17.21'>Ni ujaalog: Estagüe! pat ayogüe! sa y raenon Yuus, gaegueja gui sumanjalommiyo.</verse>
        <verse osisID='Luke.17.22'>¶ Ya ilegña ni y disipuluña sija: Ufato y jaane sija, na infanmalago na inlie uno gui jaanin y Lajin taotao, ya ti inlie.</verse>
        <verse osisID='Luke.17.23'>Ya ujaalog nu jamyo: Estagüe, pat ayogüe; chamiyo tumatitiye, ni indalalaque sija.</verse>
        <verse osisID='Luke.17.24'>Sa taegüijeja y lamlam, yan mañila gui un lugat gui papa y langet, ya inina y otro banda gui papa y langet; taegüineja locue y Lajin taotao, gui jaaniña.</verse>
        <verse osisID='Luke.17.25'>Lao nesesita na ufamadese finena megae, ya umarechasa ni este na generasion.</verse>
        <verse osisID='Luke.17.26'>Sa jaftaemanoja y jaanin Noe, taegüijeja locue y jaanin y Lajin taotao.</verse>
        <verse osisID='Luke.17.27'>Mañocho, yan manguimen, yan manasagua, yan manafanasagua, asta ayo na jaane anae jumalom si Noe gui atca, ya mato y dilubio ya manyinilang sija todo.</verse>
        <verse osisID='Luke.17.28'>Taegüineja locue jasusede gui jaanin Lot: mañocho, manguimen, manmamajan, manmanbende, manmananom, yan manmanjatsa guma;</verse>
        <verse osisID='Luke.17.29'>Lao ayoja na jaane anae jumanao si Lot guiya Sodoma, janauchan guafe, yan asufre guinin y langet, ya manyinilang todo sija.</verse>
        <verse osisID='Luke.17.30'>Taegüijeja uguaja güije na jaane yanguin ufamanue y Lajin taotao.</verse>
        <verse osisID='Luke.17.31'>Ayo na jaane, ayo y gaegue gui jilo guma ya y güinajaña gaegue gui jalom guma, chaña tumutunog ya uchule; parejoja locue yan y gaegue gui fangualuan, chaña tumatalo tate.</verse>
        <verse osisID='Luke.17.32'>Jaso y asaguan Lot.</verse>
        <verse osisID='Luke.17.33'>Masquesea jaye y umaliligao na usatba y linâlâña, ufinalingaeguan; ya masquesea jaye y finalingaeguan y liânâlña umasatba.</verse>
        <verse osisID='Luke.17.34'>Jusangane jamyo, na ayo na puenge uguaja dos na taotao gui un catre; y uno umacone ya y otro umapolo.</verse>
        <verse osisID='Luke.17.35'>Dos na palaoan dumadaña manguleg; y uno umacone, ya y otro umapolo.</verse>
        <verse osisID='Luke.17.36'>Dos na taotao ugaegue gui fangualuan; y uno umacone, ya y otro umapolo.</verse>
        <verse osisID='Luke.17.37'>Ya manmanope ilegñija nu güiya: Manggue Señot? Ya jaope ilegña: Manoja nae gaegue y tataotao, ayoja nae mandaña y pojaro aguila sija.</verse>
      </chapter>
      <chapter osisID='Luke.18'>
        <verse osisID='Luke.18.1'>YA jasangane un acomparasion, na y taotao sija janesesita ufanmanayuyut, ya chañija fanataeanima.</verse>
        <verse osisID='Luke.18.2'>Ilelegña: Guaja gui un siuda un jues, na ti maañao as Yuus, ni urespeta ni jaye na taotao:</verse>
        <verse osisID='Luke.18.3'>Ya guaja locue güije na siuda un biuda ni y mato guiya güiya ya ilelegña: Areglajam yan y enemigujo.</verse>
        <verse osisID='Luke.18.4'>Ya ti malago finena; lao despues ilegña gui sumanjalomña: Achogja ti maañaoyo as Yuus, ni jufanrespeta taotao;</verse>
        <verse osisID='Luke.18.5'>Lao pot y jarorobayo este na palaoan, bae juaregla sija, sa noseaja pot y sisigueja mague, uestotbayo.</verse>
        <verse osisID='Luke.18.6'>Ya y Señot ilegña: Ecungog jafa y ti tunas na jues ilelegña.</verse>
        <verse osisID='Luke.18.7'>Ada ti unalibre si Yuus y inayigña, ni y maaagang güe jaane, yan puenge, ya apmam na jasungon pot sija?</verse>
        <verse osisID='Luke.18.8'>Jusangane jamyo, na enseguidas unafanlibre. Lao anae ufato y Lajin taotao, ufañoda jinenggue gui jilo tano?</verse>
        <verse osisID='Luke.18.9'>¶ Ya jasangan este na acomparasion ni ayo sija y umangocon maesa sija na manunas, ya jadespresia y pumalo:</verse>
        <verse osisID='Luke.18.10'>Dos na taotao jumanao julo gui templo para ujafanaetae: Y un Fariseo, ya y otro publicano.</verse>
        <verse osisID='Luke.18.11'>Y Fariseo tumojgue, ya taegüine tinaetaeña gui sumanjalomña: Junae jao grasias Yuus, sa ti parejoyo yan y pumalo na taotao, ni y manáplacha, yan manábale, ni y este publicano.</verse>
        <verse osisID='Luke.18.12'>Umayuyunatyo dos biaje gui semana; mannanaeyo diesmos ni y todo güinajajo.</verse>
        <verse osisID='Luke.18.13'>Lao y publicano gaegue na tumotojgue gui chago; ya ti jaguesjatsa y atadogña julo gui langet; lao jaseseco y pechoña, ya ilelegña: Yuus, gaease nu guajo, sa taotao isaoyo.</verse>
        <verse osisID='Luke.18.14'>Jusangane jamyo, na, este na taotao jumanao papa y guimaña, ya maasie y isaoña, mas mauleg qui y otro; sa cada uno y minadangculo güe, uninaumitde; ya y munamitde güe, umanadangculo.</verse>
        <verse osisID='Luke.18.15'>¶ Ya maconie guato guiya güiya ni y diquique na famaguonñija, para upacha; ya anae manlinie ni y disipulo sija, manmalalatde.</verse>
        <verse osisID='Luke.18.16'>Lao si Jesus jaagang sija, ya ilegña: Polo y diquique na famaguon ya ufanmamaela guiya guajo, ya chamiyo chumochoma; sa iyon este sija y raenon Yuus.</verse>
        <verse osisID='Luke.18.17'>Magajet jusangane jamyo, na y ti rumesibe y raenon Yuus taegüije y diquique na patgon, ti ujalom güije.</verse>
        <verse osisID='Luke.18.18'>¶ Ya un taotao na magas, finaesen güe ilelegña: Mauleg na Maestro, jafa jufatinas para juereda y taejinecog na linâlâ?</verse>
        <verse osisID='Luke.18.19'>Ya si Jesus ilegña nu güiya: Jafa na ilegmo nu guajo mauleg? taya mauleg na unoja, si Yuus.</verse>
        <verse osisID='Luke.18.20'>Utungo y tinago sija: Chamo umábale, Chamo famumuno, Chamo fañañaque, Chamo sumasangan y ti magajet na sinangan, Onra si tatamo, yan nanamo.</verse>
        <verse osisID='Luke.18.21'>Ya ilegña: Todo este sija juadaje desde y pinatgonjo.</verse>
        <verse osisID='Luke.18.22'>Anae jajungog este sija si Jesus, ilegña nu güiya: Guaja uno fattamo trabia: bende todo y güinajamo, ya unfacae y mamobble, ya uguaja güinajamo gui langet, ya maela dalalagyo.</verse>
        <verse osisID='Luke.18.23'>Lao anae jajungog estesija, ninágostriste; sa gosrico güe.</verse>
        <verse osisID='Luke.18.24'>Ya anae linie as Jesus, ilegña: Namanminapot ayo sija y mangaegüinaja manjalom gui raenon Yuus!</verse>
        <verse osisID='Luke.18.25'>Sa guseña malofan un cameyo gui matan y jaguja, qui ujalom un rico gui raenon Yuus.</verse>
        <verse osisID='Luke.18.26'>Ya ayo y jumungog, ilegñija: Jaye nae siña satbo?</verse>
        <verse osisID='Luke.18.27'>Ya ilegña: Y güinaja ni y ti mansiña para y taotao sija; mansiña para as Yuus.</verse>
        <verse osisID='Luke.18.28'>Ayonae ilegña si Pedro: Estagüeja na indingo y iyonmame, ya indalalag jao.</verse>
        <verse osisID='Luke.18.29'>Ya ilegña nu sija: Magajet jusangane jamyo, na taya ni un taotao ni y dumingo guma, pat asagua, pat mañelu, pat mañaena, pat famaguon, pot y raenon Yuus,</verse>
        <verse osisID='Luke.18.30'>Ya ti uresibe mas megae pago na tiempo, lao y mamamaela na tiempo, taejinecog na linâlâ.</verse>
        <verse osisID='Luke.18.31'>¶ Ya jacone y dose, ya ilegña nu sija: Estagüe, na manjajanaojit julo Jerusalem, ya todosija y tinigue y profeta sija pot y Lajin taotao, ufanmacumple.</verse>
        <verse osisID='Luke.18.32'>Sa nesesita na umaentrega gui taotao juyong, ya umabotlea, yan umafaesegnane, yan umatolae:</verse>
        <verse osisID='Luke.18.33'>Ya umasaulag, ya umapuno; ya y mina tres na jaane, ucajulo talo.</verse>
        <verse osisID='Luke.18.34'>Lao sija ti jatungo ni uno gui este sija: ya este na sinangan manaatog guiya sija, ya ni ti jatungo jafa sija y masangan.</verse>
        <verse osisID='Luke.18.35'>¶ Ya susede anae esta jijijot Jerico, estaba un taotao bachet gui oriyan chalan na matatachong, ya umógagao:</verse>
        <verse osisID='Luke.18.36'>Ya anae jajungog y linajyan taotao na manmalolofan, mamaesen jafa ayo.</verse>
        <verse osisID='Luke.18.37'>Ya masangane güe, na si Jesus Nasareno malolofan.</verse>
        <verse osisID='Luke.18.38'>Ya umagang ilelegña: Jesus, jago ni y Lajin David, gaease nu guajo.</verse>
        <verse osisID='Luke.18.39'>Ya machoma ni y manmofona para ufamatquilo: lao mas umagang megae: Jago ni y Lajin David, gaease nu guajo.</verse>
        <verse osisID='Luke.18.40'>Ya tumojgue si Jesus, ya manago na umaconie guato guiya güiya: ya anae esta jijijot, finaesen:</verse>
        <verse osisID='Luke.18.41'>Jafa malagomo jufatinas guiya jago? Ya güiya ilegña: Señot, para jufanlie.</verse>
        <verse osisID='Luke.18.42'>Ya ilegña si Jesus nu güiya: Fanlie: y jinengguemo unsinatba.</verse>
        <verse osisID='Luke.18.43'>Ya enseguidas jaresibe y liniiña, ya jadalalag güe, yan janamalag si Yuus; yan todo y taotao sija, anae malie, maalaba si Yuus.</verse>
      </chapter>
      <chapter osisID='Luke.19'>
        <verse osisID='Luke.19.1'>YA jumalom si Jesus, ya malofan inanaco Jerico.</verse>
        <verse osisID='Luke.19.2'>Ya, estagüe, güije un taotao na y naanña si Saqueo, magas y publicano, na rico güe.</verse>
        <verse osisID='Luke.19.3'>Ya jaquequeliija jaye si Jesus; lao ti siña, pot y linajyan taotao, yan pot y etigo güe.</verse>
        <verse osisID='Luke.19.4'>Ya malago mona, ya umeculo gui trongcon sicomoro para ulie: sa nesesita na ufapos güije.</verse>
        <verse osisID='Luke.19.5'>Ya anae mato si Jesus güije na lugat, manatan julo, ya ilegña nu güiya: Saqueo, tunog lasajyao, sa pago na, jaane nesesita na jusaga gui guimamo.</verse>
        <verse osisID='Luke.19.6'>Ya sumajyao papa, ya jaresibe güe yan y minagofña.</verse>
        <verse osisID='Luke.19.7'>Ya anae malie este, todos mangonggong, ilegñija: Mapos, para usaga gui isao na taotao.</verse>
        <verse osisID='Luke.19.8'>Ya si Saqueo tumojgue ya ilegña ni y Señot: Estagüe, Señot, y lamita gui güinajajo junae y mamobble sija; ya yanguin guaja chinelejo pot finababa bae junae cuatro talo.</verse>
        <verse osisID='Luke.19.9'>Ya ilegña si Jesus nu güiya: Pago na jaane mato y satbasion güine na guma; sa güiya locue Lajin Abraham.</verse>
        <verse osisID='Luke.19.10'>Sa y Lajin taotao mato para ualigao, yan usatba y manmalingo.</verse>
        <verse osisID='Luke.19.11'>¶ Ya mientras majujungog este sija, jaaumenta ya jasangan un acomparasion, sa pot y esta jijijot Jerusalem, yan pot y jinasonñija na enseguidas ufato y raenon Yuus.</verse>
        <verse osisID='Luke.19.12'>Pot este na ilegña: Un taotao na magas, jumanao para y chago na tano para uresibe y raeno, yan para utaloja guato.</verse>
        <verse osisID='Luke.19.13'>Ya jaagang y dies na tentagoña, ya jaentrega dies na minan moneda, ya ilegña nu sija: Nafangagana asta qui ufato.</verse>
        <verse osisID='Luke.19.14'>Lao y taotaoña gui güije na tano machatlie güe, ya manmanago un compañia guato guiya güiya, ilegñija: Mungajam na ufangobietna este na taotao gui jilo mame.</verse>
        <verse osisID='Luke.19.15'>Ya susede anae esta jaresibe y raeno, tumalo guato, ya manago na ufanmaagange y tentago sija ni y janae ni y salape, para utungo cuanto cada uno güinanaña.</verse>
        <verse osisID='Luke.19.16'>Ya anae mato y finenana, ilegña: Señot, y minamo mangana dies na mina mas.</verse>
        <verse osisID='Luke.19.17'>Ya ilegña nu güiya: Mauleg na finatinasmo, mauleg jao na tentago. Pot y tunas jao gui didide, guaja ninasiñamo gui jilo y dies na siuda.</verse>
        <verse osisID='Luke.19.18'>Ya anae mato y mina dos, ilegña: Señot, y minamo mangana sinco na mina.</verse>
        <verse osisID='Luke.19.19'>Ya locue ilegña nu güiya: Jago gui jilo sinco na siuda.</verse>
        <verse osisID='Luke.19.20'>Ya mato y otro ilegña: Señot, estagüe y minamo na juadaje ya jupolo gui jalom y setbiyetas:</verse>
        <verse osisID='Luke.19.21'>Sa maañaoyo nu jago, sa recto jao na taotao: unchuchule y ti unpolo, ya uncococo y ti untanom.</verse>
        <verse osisID='Luke.19.22'>Ya ilegña nu güiya: Taelaye jao na tentago, y guinin y pachotmo nae jujusga jao. Untungoja na recto yo na taotao, juchuchuleja y ti jupolo, ya jucococoja y ti jutanme:</verse>
        <verse osisID='Luke.19.23'>Jafa na ti unpolo y salapejo gui banco; sa para yanguin matoyo jugagao yan y ganansia?</verse>
        <verse osisID='Luke.19.24'>Ya ilegña nu ayo sija y manotojgue gui oriya: Nasuja guiya güiya y minan moneda ya umanae ayo y guaja dies na mina.</verse>
        <verse osisID='Luke.19.25'>Ya ilegñija nu güiya: Señot, guajaja güe dies na mina.</verse>
        <verse osisID='Luke.19.26'>Sa jusangane jamyo, na masqueseaja jaye y guaja iyoña, umanae; lao y taya iyoña, achogja y guajaña umanasuja guiya guiya.</verse>
        <verse osisID='Luke.19.27'>Lao aya sija y enemigujo, ni y ti manmalago na jufangobietna gui jiloñija, cone mague, ya ufanmadegüeya gui menajo.</verse>
        <verse osisID='Luke.19.28'>¶ Ya anae munjayan jasangan este, malag y sumanmena, ya cajulo Jerusalem.</verse>
        <verse osisID='Luke.19.29'>¶ Ya susede anae esta jijot Betfage, yan Betania, gui egso ni y mafanaan ogso Olibo, jatago dos gui disipuluña,</verse>
        <verse osisID='Luke.19.30'>Ilegña: Janao fanmalag esta mona y sengsong; ya an manjalom jamyo güije, inseda un patgon bulico na magogode, na taya ni un taotao tumachojnge: pula ya inquene mague.</verse>
        <verse osisID='Luke.19.31'>Ya yanguin jaye na taotao fumaesen jamyo: Jafa miña inpila? Sangane taegüine: Sa janesesita y Señot.</verse>
        <verse osisID='Luke.19.32'>Ya manjanao ayo sija y manmatago, ya jasoda jaftaemano y mansinangane sija.</verse>
        <verse osisID='Luke.19.33'>Ya anae mapupula y patgon bulico, ilegña y gaega nu sija: Jafa muna inpípila y patgon bulico.</verse>
        <verse osisID='Luke.19.34'>Ya ilegñija: Janesesita y Señot.</verse>
        <verse osisID='Luke.19.35'>Ya macone guato gui as Jesus: ya japolo y magagoñija gui jilo y patgon bulico, ya manmaudae si Jesus,</verse>
        <verse osisID='Luke.19.36'>Ya anae jumajanao, jababa y magagoñija gui chalan.</verse>
        <verse osisID='Luke.19.37'>Ya anae esta jijijot, esta tumutunog gui egso Olibo, todo y manadan disipulo matutujon manmagof ya maalaba si Yuus, yan dangculo inagang, pot y liniiñija todo ni y finatinas namanman.</verse>
        <verse osisID='Luke.19.38'>Ylegñija: Dichoso y Ray ni y mato pot y naan y Señot: pas gui langet, yan minalag guiya jululo.</verse>
        <verse osisID='Luke.19.39'>Ya palo gui Fariseo sija, manestaba gui entalo y linajyan taotao ilegñija nu güiya: Maestro, reprende y disipulumo sija.</verse>
        <verse osisID='Luke.19.40'>Ya manope ilegña: Jusangane jamyo, na yanguin manmamatquilo este sija, y acho enseguidas ufanagang.</verse>
        <verse osisID='Luke.19.41'>¶ Ya anae esta jijot, ya jalile y siuda, ninacasao pot güiya.</verse>
        <verse osisID='Luke.19.42'>Ylegña: Yanguin untungo, pago gui jaanimo, jagoja, y güinaja ni y iyon y pas! lao pago esta maatogüe y atadogmo.</verse>
        <verse osisID='Luke.19.43'>Sa ufanmato jaane guiya jago, na y enemigumo sija utanmancolat oda gui oriyamo, ya unmaoriyaye, ya unmaadaje cada banda,</verse>
        <verse osisID='Luke.19.44'>Ya umayute papa gui jilo oda yan y famaguonmo ni y mangaegue gui sumanjalommo; ya ti unmapoluye un acho gui jilo y otro; sa ti untungo y tiempon y mabisitamo.</verse>
        <verse osisID='Luke.19.45'>¶ Ya jumalom gui templo, ya jatutujon yumute juyong todo ayo sija y manmanbebende güije;</verse>
        <verse osisID='Luke.19.46'>Ya ilegña nu sija: Esta matugue: Y gumajo, uguma manaetae; lao jamyo infaliyang saque.</verse>
        <verse osisID='Luke.19.47'>¶ Ya mamanagüe gui templo cada jaane. Lao y magas mamale sija, yan y escriba, yan y manmagas y taotao sija, maaliligao para umaqueyulang.</verse>
        <verse osisID='Luke.19.48'>Ya ti jajulat sumoda jafa ujachogüe: sa todo y taotao gumeguesecungog güe.</verse>
      </chapter>
      <chapter osisID='Luke.20'>
        <verse osisID='Luke.20.1'>YA susede uno gui güije sija na jaane, anae jafananagüe y taotao sija gui templo, ya japredidica y ibangelio; manmato guiya güiya y magas mamale, yan y escriba, yan y manamco sija;</verse>
        <verse osisID='Luke.20.2'>Ya macuentuse, ilegñija nu güiya: Sangane jam, jafa na ninasiña na unfatitinas este sija na güinaja? Pat jaye numae jao ni este na ninasiña?</verse>
        <verse osisID='Luke.20.3'>Ya manope si Jesus, ilegña nu sija: Jufaesen locue jamyo un finaesen, ya sanganeyo;</verse>
        <verse osisID='Luke.20.4'>Y tagpangen Juan, guinin y langet, pat guinin y taotao sija?</verse>
        <verse osisID='Luke.20.5'>Ya sija, jajaso gui sumanjalomñija, ilegñija: Yanguin ilegmame: Guinin y langet; ualog, jafa nae na ti injenggue güe?</verse>
        <verse osisID='Luke.20.6'>Lao yanguin ilegmame: Guinin y taotao sija; infanmamagas nu y acho ni y taotao, sa pineloñija na profeta si Juan.</verse>
        <verse osisID='Luke.20.7'>Ya manmanope na ti jatungo guine mano.</verse>
        <verse osisID='Luke.20.8'>Ayonae ilegña si Jesus nu sija: Ni guajo locue ti jusangane jamyo, jafa na ninasiña na jufatitinas este sija na güinaja.</verse>
        <verse osisID='Luke.20.9'>¶ Ya jatutujon sumangane sija ni este na acomparasion; Un taotao, manplanta un fangualuan ubas, ya japoluye ni manfáfachocho, ya jumanao para y chago na tano, apmam na tiempo.</verse>
        <verse osisID='Luke.20.10'>Ya y tiempon mangoco, jatago un tentago para y manmachóchocho, para umanae ni y tinegcha y gualo; lao masaulag ni y manmachóchocho, ya manajanao taesinajguan.</verse>
        <verse osisID='Luke.20.11'>Ya jatago talo y otro tentago: ya masaulag locue talo, ya manamamajlao, ya manajanao taesinajguan.</verse>
        <verse osisID='Luke.20.12'>Ya jatalo tumago y mina tres na tentago: ya manaerida, ya mayute juyong.</verse>
        <verse osisID='Luke.20.13'>Ayonae ilegña y señot y fangualuan: Jafa jufatinas? Bae jutago y guefyajo na lajijo, sa buente ufangaerespeto nu güiya.</verse>
        <verse osisID='Luke.20.14'>Lao anae malie ni y manmachóchocho, manasangane ilegñija: Estagüe y heredero; nije tapuno, ya usaga y inereda guiya jita.</verse>
        <verse osisID='Luke.20.15'>Ya mayute juyong gui jiyong y fangualuan, ya mapuno. Jafa pago ufatinas y señot y fangualuan nu sija?</verse>
        <verse osisID='Luke.20.16'>Ufato, ya uyulang este sija y manmachóchocho, ya ufannae otro ni y fangualuan. Ya anae majungog ayo, ilegñija: Munga este.</verse>
        <verse osisID='Luke.20.17'>Lao jaatan sija ya ilegña: Jafa nae este y esta matugue: Y acho ni y jarechasa y manmamatitinas y guima, esteja mapolo cuentan ulo gui esquina?</verse>
        <verse osisID='Luke.20.18'>Jayeja y pedong gui jilo ayo na acho, umayamag pedasitos; lao jayeja y jinegse, ufinapetbos.</verse>
        <verse osisID='Luke.20.19'>¶ Ya y magas mamale, yan y escriba sija, maaliligao para umaqueguot güije na ora; lao manmaañao nu y taotao sija, sa matungoja na jasangan este na acomparasion, contra sija.</verse>
        <verse osisID='Luke.20.20'>Ya mapupulanja yan manmanago na umaespipia, para ujafaquemanunas sija na taotao, ya uquefanmañule ni y sinanganña, ya umaqueentrega güe gui inaregla yan ninasiñan y gobietno.</verse>
        <verse osisID='Luke.20.21'>Ya mafaesen güe, ilegñija: Maestro, intingo na unsasangan yan mamananagüe jao tunas, ya ti numanasajnge jao taotao, lao mamananagüe jao ni y magajet na chalan Yuus.</verse>
        <verse osisID='Luke.20.22'>Tunas na infanmanaejam si Sesat tributo, pat aje?</verse>
        <verse osisID='Luke.20.23'>Lao jatungoja y mañañija, ya ilegña nu sija:</verse>
        <verse osisID='Luke.20.24'>Fanueyo nu y salape. Jaye gaeimagen este yan este na tinigue? Ya manmanope ilegñija: Iyon Sesat.</verse>
        <verse osisID='Luke.20.25'>Ya ilegña nu sija: Nae si Sesat ni y iyon Sesat, ya innae si Yuus nu y iyon Yuus.</verse>
        <verse osisID='Luke.20.26'>Ya ti siña maguot pot y sinanganña gui menan y taotao sija; ya ninafanmanman ni y inepeña ya manmamatquilo.</verse>
        <verse osisID='Luke.20.27'>¶ Ya manmato guiya güiya Saduseo sija, ni y sumangan na taya quinajulon manmatae; ya mafaesen güe,</verse>
        <verse osisID='Luke.20.28'>Ylegñija: Maestro, si Moises jatuguiejam, na yanguin dos chumelo na laje, ya y uno guaja asaguaña, ya matae taya patgonña; ayo y cheluña uniasagua y palaoan, ya unacajulo semiya gui cheluña.</verse>
        <verse osisID='Luke.20.29'>Ya guaja siete na lalaje na mañelu: ya y finenana umasagua, ya matae taya patgonña.</verse>
        <verse osisID='Luke.20.30'>Ya inasagua y palaoan ni y miná dos;</verse>
        <verse osisID='Luke.20.31'>Ya inasagua talo ni y miná tres; yan taegüenaoja locue todo y siete manmatae ya taya famaguonñija.</verse>
        <verse osisID='Luke.20.32'>Ya y palaoan uttimo matae locue.</verse>
        <verse osisID='Luke.20.33'>Ya y quinajulon manmatae, jaye gaeasagua y palaoan? sa inasagua todo ni y siete.</verse>
        <verse osisID='Luke.20.34'>Ya si Jesus ilegña nu sija: Y famaguon este na tiempo manásagua yan manafanásagua:</verse>
        <verse osisID='Luke.20.35'>Lao ayo sija y ufanmanmerese güije na tiempo, yan y quinajulon manmatae, ni ufanasagua, ni umanafanasagua:</verse>
        <verse osisID='Luke.20.36'>Ni ti siña manmatae talo: sa manparejoja yan y angjet sija; yan manfamaguon Yuus, sa manfamaguon y quinajulon. manmatae.</verse>
        <verse osisID='Luke.20.37'>Ya pot y manmatae ni umanafangajulo, asta si Moises mamanue gui finajalomtano, anae jafanaan y Señot, Yuus Abraham yan Yuus Ysaac yan Yuus Jacob.</verse>
        <verse osisID='Luke.20.38'>Sa ti güiya Yuus manmatae, na manlâlâ: sa todosija manlala guiya güiya.</verse>
        <verse osisID='Luke.20.39'>Ya manmanope palo gui escriba sija ilegñija: Maestro, mauleg sinanganmo.</verse>
        <verse osisID='Luke.20.40'>Ya desde ayo, ti matatnga mafaesen güe talo jafa.</verse>
        <verse osisID='Luke.20.41'>¶ Ya ilegña nu sija: Jafa na ilegñija na si Cristo lajin David?</verse>
        <verse osisID='Luke.20.42'>Ya güiyaja si David umalog gui leblon y Salmos: Y Señot ilegña ni y Señotjo, Fatáchong gui agapa na canaejo,</verse>
        <verse osisID='Luke.20.43'>Asta qui jupolo y enemigumo sija para fañajangan y adengmo.</verse>
        <verse osisID='Luke.20.44'>Enao muna si David finanaan güe Señot, ya jaftaemano mina ulajiña?</verse>
        <verse osisID='Luke.20.45'>¶ Ya majujungogja ni y taotao sija, anae ilegña ni y disipuluña:</verse>
        <verse osisID='Luke.20.46'>Adaje jamyo ni y escriba sija, sa yanñija manmamocat yan y anaco na magago, yan yanñija manmasaluda gui plasa, yan y finénana na tachong gui sinagoga sija; yan y finénana na saga gui guipot;</verse>
        <verse osisID='Luke.20.47'>Yan jalachae y guima y biuda sija, yan manmamanunue ni y anaco tinaetaeñija pot taya; estesija ujaresibe mandangculo na sinentensia.</verse>
      </chapter>
      <chapter osisID='Luke.21'>
        <verse osisID='Luke.21.1'>YA anae manatan julo, jalie y manrico na taotao sija, na jayuyute jalom y ninaenñija gui cajon salape.</verse>
        <verse osisID='Luke.21.2'>Ya jalie locue un pobble na biuda, na manyute jalom güije dos coble.</verse>
        <verse osisID='Luke.21.3'>Ya ilegña: Jusangane jamyo ni y magajet. Este y pebble na biuda, manyute jalom mas qui todo sija:</verse>
        <verse osisID='Luke.21.4'>Sa todo estesija, y sebblanñijaja manmayute jalom minaeñija: lao este yan y pinebbleña, jayute todo jalom y güinajaña.</verse>
        <verse osisID='Luke.21.5'>¶ Yan pot y manguecuentos palo pot y templo, ni y maadotna manbonito na acho sija yan ninae sija, ilegña:</verse>
        <verse osisID='Luke.21.6'>Este sija na güinaja y inlie, estagüe, ufanmato jaane sija, na taya usobbla güine un acho gui jilo y otro, na ti umayute papa.</verse>
        <verse osisID='Luke.21.7'>¶ Ya mafaesen güe, ilegñija: Maestro, ngaean nae ujuyong estesija? yan jafa na señat uguaja, yanguin jijot para ufanmato este sija na güinaja?</verse>
        <verse osisID='Luke.21.8'>Ayonae ilegña: Guesadaje jamyo ya chamiyo fanmafabábaba: sa megae ufanmato pot y naanjo, ya ujaalog: Güiya yo ya y tiempo esta jijijot; chamiyo dumalálalaque sija.</verse>
        <verse osisID='Luke.21.9'>Lao yanguin injingog y guera sija, yan y atboroto, chamiyo faninespápanta: sa nesesita ufanmato este sija finena; lao y uttimo ti enseguidas.</verse>
        <verse osisID='Luke.21.10'>¶ Ayo nae ilegña nu sija: Y nasion sija ufangajulo contra y nasion, ya y raeno contra raeno:</verse>
        <verse osisID='Luke.21.11'>Ya uguaja dangculon linao, ya y cada lugat ñinalang yan peste; yan uguaja minaañao sija, yan mandangculo na señat guinin y langet.</verse>
        <verse osisID='Luke.21.12'>Lao antes di todo este sija, ujapolo y canaeñija gui jilomiyo, ya infanmapetsigue, yan infanmaentrega gui sinagoga sija, yan y catset, yan infanmacone guato gui ray sija, yan y manmagas pot y naanjo.</verse>
        <verse osisID='Luke.21.13'>Ya ujuyong este guiya jamyo para testimonio.</verse>
        <verse osisID='Luke.21.14'>Polo gui corason miyo, na chamiyo jumajaso finena jafa para inepe:</verse>
        <verse osisID='Luke.21.15'>Sa guajo junae jamyo pachot yan tiningo, ni todo y enimigunmiyo ti siña macontra ni umachaba.</verse>
        <verse osisID='Luke.21.16'>Ya infanenentrega ni y mañaenanmiyo, yan y mañelunmiyo, yan y parientesmiyo, yan y amigonmiyo; yan guaja guiya jamyo umanamapuno.</verse>
        <verse osisID='Luke.21.17'>Ya infanmachatlie ni todo y taotao pot y naanjo.</verse>
        <verse osisID='Luke.21.18'>Lao ni uno gui gaponulonmiyo ufalingo.</verse>
        <verse osisID='Luke.21.19'>Ya y manpasensianmiyo nae, inganaye y antenmiyo.</verse>
        <verse osisID='Luke.21.20'>Ya anae inlie Jerusalem, na esta ineriyaye ni y sendalo sija, intingoja na esta jijijot y mayulangña.</verse>
        <verse osisID='Luke.21.21'>Ya ayonae y mangaegue guiya Judea, ufanmalago para y egso sija; ya ayo sija y mangaegue gui entaloña ufanjuyong; ya y mangaegue gui fangualuan, chañija fanjajalom güije.</verse>
        <verse osisID='Luke.21.22'>Sa este sija y jaanin inemog, sa para umacumple todo y güinaja ni y esta manmatugue.</verse>
        <verse osisID='Luke.21.23'>Lao mannamaase ayo sija y manmapotgue, yan y mannanasusu güije sija na jaane! sa uguaja dangculon chinatsaga gui jilo tano, yan binibo gui jilo este taotao sija.</verse>
        <verse osisID='Luke.21.24'>Ya ufamodong gui jilo y filon y espada, ya ufanmacone preso gui todo y nasion: ya Jerusalem umagacha papa ni y Gentiles, asta qui umacumple y tiempon y Gentiles.</verse>
        <verse osisID='Luke.21.25'>¶ Ya uguaja señat sija gui atdao yan y pilan, yan y pution sija; yan chinatsagan nasion sija gui jilo tano pot y guinadon pangpang y tase yan y napo.</verse>
        <verse osisID='Luke.21.26'>Manlalalango y taotao sija, pot y manmaañaoñija, yan pot y ninanangga ni ayo sija y manmamamaela para y tano: sa manmayengyong y ninasiñan y langet sija.</verse>
        <verse osisID='Luke.21.27'>Ya ayonae ujalie y Lajin taotao na mamamaela gui y mapagajes yan y ninasiña yan y dangculon minalag.</verse>
        <verse osisID='Luke.21.28'>Ya anae esta jatutujon sumesede este sija, ayonae infanalag jilo, ya injatsa julo y ilunmiyo; sa esta jijijot y para inmanafanlibre.</verse>
        <verse osisID='Luke.21.29'>¶ Ya jasangane sija un acomparasion, ilegña: Atanja y trongcon igos, yan todo y trongcon jayo sija.</verse>
        <verse osisID='Luke.21.30'>Yanguin esta manmañúñuso, inlie ya intingoja maesa jamyo na esta jijijot y verano.</verse>
        <verse osisID='Luke.21.31'>Taegüenaoja locue jamyo yanguin inlie esta sija na masusede, tingo na esta jijijot y raenon Yuus.</verse>
        <verse osisID='Luke.21.32'>Magajet jusangane jamyo: Ti ufapos este na generasion, asta qui todo sija manmacumple.</verse>
        <verse osisID='Luke.21.33'>Y langet yan y tano ufanmalofan, lao y finojo ti ufalofan.</verse>
        <verse osisID='Luke.21.34'>¶ Ya inguesadaje jamyo na ufanbula y corasonmiyo ni y pinadog mañocho yan inelacho, yan y inadajen este na linâlâ, ya ufato guiya jamyo ayo na jaane derepente,</verse>
        <verse osisID='Luke.21.35'>Taegüijeja y laso: sa taegüijeja ufinatoña gui jilo todo sija y mañasaga gui jilo tano.</verse>
        <verse osisID='Luke.21.36'>Enaomina fanbela todo tiempo, ya infanmanaetae, ya para infansiña manescapa ni todo estesija y ni ufanmato, yan para infanojgue gui menan y Lajin taotao.</verse>
        <verse osisID='Luke.21.37'>¶ Ya mamananagüe cada jaane gui templo; yan cada puenge jumajanao, ya sumasaga gui un ogso na mafanaan ogso Olibo.</verse>
        <verse osisID='Luke.21.38'>Ya todo y taotao sija manmafato gui templo, taftaf gui egaan, para umaecungog güe.</verse>
      </chapter>
      <chapter osisID='Luke.22'>
        <verse osisID='Luke.22.1'>AYO nae estaba jijijot y jaanin y guipot y pan ni taelibadura, ni mafanaan pascua.</verse>
        <verse osisID='Luke.22.2'>Ya y magas mamale yan y escriba sija maaliligao jaftaemano para umapuno güe; lao manmaañao ni y taotaosija.</verse>
        <verse osisID='Luke.22.3'>¶ Ya jumalom si Satanas gui as Judas y apeyiduña Iscariote, uno gui numerou y dose.</verse>
        <verse osisID='Luke.22.4'>Ya maposgüe, ya manguentos yan y magas mamale, yan y manmagas, jafataemano para uinentrega guiya sija.</verse>
        <verse osisID='Luke.22.5'>Ya ninafanmagof, ya matratos na umanae salape.</verse>
        <verse osisID='Luke.22.6'>Ya manpromete ya jaaliligao lugat para uqueentrega guiya sija, yanguin manaegüe y linajyan taotao.</verse>
        <verse osisID='Luke.22.7'>¶ Ya mato y jaanin y taelibadura na pan, anae nesesita umaofrese y pascua.</verse>
        <verse osisID='Luke.22.8'>Ya jatago si Pedro yan Juan, ilegña: Janao ya innalisto y pascua para jita, para utafañocho.</verse>
        <verse osisID='Luke.22.9'>Ya sija ilegñija nu güiya: Mano malagomo nae innalisto?</verse>
        <verse osisID='Luke.22.10'>Ya ilegña nu sija: Estagüe, anae manjalom jamyo gui siuda, infanasoda güije yan un taotao, na mañuñule un jarran janom; dalalaque güe jalom mano na guma nae jumalom.</verse>
        <verse osisID='Luke.22.11'>Ya inalog ni y gaéguima: Y Maestro ilegña nu jago: Manggue y aposento anae para juchocho gui pascua yan y disipulujo sija?</verse>
        <verse osisID='Luke.22.12'>Ya infanfinanue ni y dangculo na aposento gui sanjilo todo cabales: ayonae innalisto.</verse>
        <verse osisID='Luke.22.13'>Ya manjanao ya masoda jaftaemano y mansinangane sija; ya manalisto para y pascua.</verse>
        <verse osisID='Luke.22.14'>¶ Ya anae mato y ora, matachong papa mañija yan y dose na apostoles.</verse>
        <verse osisID='Luke.22.15'>Ya ilegña nu sija: Jagasja juguefdesea na utafañocho guine na pascua antes di jufamadese:</verse>
        <verse osisID='Luke.22.16'>Sa jusangane jamyo: Ti juchocho mas, asta qui macumple gui raenon Yuus.</verse>
        <verse osisID='Luke.22.17'>Ya juresibe y copa ya janae grasia, ya ilegña: Chule este, ya infanafacae entre jamyo:</verse>
        <verse osisID='Luke.22.18'>Sa jusangane jamyo na ti juguimen otro biaje ni y tinegcha ubas, asta qui ufato y raenon Yuus.</verse>
        <verse osisID='Luke.22.19'>Ya jachule y pan, ya anae janae grasia, jaipe, ya janae sija, ilegña: Este y tataotaojo, ni y manmanae jamyo: fatitinas este para injajasoyo.</verse>
        <verse osisID='Luke.22.20'>Taegüijeja locue y copa, anae munjayan mañena ilegña: Este na copa y nuebo na trato gui jâgâjo, ni y machuda pot jamyo.</verse>
        <verse osisID='Luke.22.21'>Lao estagüeja y canae y umentregayo na jumajame gui lamasa.</verse>
        <verse osisID='Luke.22.22'>Ya magajet na y Lajin taotao ujanao, ni y esta manfagpo, lao ay ay ayo na taotao uinentrega!</verse>
        <verse osisID='Luke.22.23'>Ya jatutujon manafaesen entre sija, jae guiya sija ufinatinas este.</verse>
        <verse osisID='Luke.22.24'>¶ Ya guaja locue inaguaguat guiya sija, jaye umasdangculo.</verse>
        <verse osisID='Luke.22.25'>Ya ilegña nu sija: Y ray y Gentiles, jafatitinas minagas gui jiloñija; ya ayo y fumatitinas ninasiña gui jiloñija, manmafanaan manmauleg na taotao.</verse>
        <verse osisID='Luke.22.26'>Lao ti infanaegüenao: sa jaye y mas dangculo guiya jamyo, ufamataegüije y mas diquique; ya y magas, ufamataegüije y mañeñetbe.</verse>
        <verse osisID='Luke.22.27'>Sa cao dangculoña, ayo y matatachong chumocho, pat ayo y mañeñetbe? ti ayo y matachong chumocho; lao guajo gaegue gui entalonmiyo taegüije ayo y mañeñetbe.</verse>
        <verse osisID='Luke.22.28'>Jamyo ayo sija y sumisigueja mangachongjo gui tentasionjo.</verse>
        <verse osisID='Luke.22.29'>Ya juaregla un raeno para jamyo, taegüije y as Tata ni y jaaregla y raeno para guajo.</verse>
        <verse osisID='Luke.22.30'>Para infañocho yan infanguimen, gui lamasajo gui raenoco; ya infanmatachong gui trono sija ya injisga y dose na tribo guiya Israel.</verse>
        <verse osisID='Luke.22.31'>Simon, Simon, estagüe, si Satanas, na malago nu jago para unquinila gui coladot taegüije y trigo;</verse>
        <verse osisID='Luke.22.32'>Lao guajo tayuyute jao, para chaña fafatta y jinengguemo: ya yanguin umabira jao, nafanfitme y mañelumo.</verse>
        <verse osisID='Luke.22.33'>Ya ilegña nu güiya: Señot, estayo listo para judalalag jao para y catset yan para y finatae.</verse>
        <verse osisID='Luke.22.34'>Ya ilegña: Jusangane jao Pedro, na ti uoo y gayo pago na jaane, antes di undagueyo tres biaje na guinin untungoyo.</verse>
        <verse osisID='Luke.22.35'>¶ Ya ilegña nu sija: Anae jutago jamyo sin botsa, yan sin maleta, yan sin sapatos, guaja fattanmiyo? Ya ilegñija: Taya.</verse>
        <verse osisID='Luke.22.36'>Ayonae ilegña nu sija: Lao pago, y gaebotsa, uchuleja, yan taegüenaoja locue y maleta: ya jaye y taya espadaña, ubende y magaguña ya ufamajan uno.</verse>
        <verse osisID='Luke.22.37'>Sa jusangane jamyo, na este y esta matugue, nesesita na umacumple guiya guajo: Ya matufong gui entalo y manaelaye sija: sa y güinaja sija pot guajo, umanafanfagpo.</verse>
        <verse osisID='Luke.22.38'>Ya ilegñija: Señot, estagüeja dos na espada. Ya ilegña nu sija: Esta najong.</verse>
        <verse osisID='Luke.22.39'>Ya jumuyong, ya mapos, taegüijeja y costumbreña, para y egso Olibo; ya matatiye locue ni y disipuluña.</verse>
        <verse osisID='Luke.22.40'>Ya anae mato gui lugat, ilegña nu sija: Fanmanaetae, ya chamiyo fanjajalom gui tentasion.</verse>
        <verse osisID='Luke.22.41'>Ya sumuja guiya sija, gui un inagüit acho; ya dumimo, ya manaetae,</verse>
        <verse osisID='Luke.22.42'>Ylegña: Tata, yanguin malago jao, nasuja guiya guajo este y copa: lao munga mafatinas y malagojo, lao y malagomo.</verse>
        <verse osisID='Luke.22.43'>Ya finatoigüe güije un angjet guinin y langet, ya ninametgot.</verse>
        <verse osisID='Luke.22.44'>Ya anae estaba umagoninias, mas fejman manaetae: ya y masajalomña taegüije y mandangculo na gotan jâgâ, mamopodong papa gui eda.</verse>
        <verse osisID='Luke.22.45'>Ya anae cajulo guinin manaetae, ya mato gui disipuluña, jasoda na manmamaego sa mantriste,</verse>
        <verse osisID='Luke.22.46'>Ya ilegña nu sija: Jafa na manmamaego jamyo? fangajulo ya infanmanaetae, sa noseaja infanjalom gui tentasion.</verse>
        <verse osisID='Luke.22.47'>¶ Ya mientras cumuecuentos, estagüe un manadan taotao, yan ayo y mafanaan si Judas, uno gui dose, na mafona gui menanñija, ya jumijijot gui as Jesus para uchico.</verse>
        <verse osisID='Luke.22.48'>Lao si Jesus ilegña nu güiya: Judas, pot un chicoja na unentrega y Lajin taotao?</verse>
        <verse osisID='Luke.22.49'>Ya anae malie, ni ayo sija y mangaegue gui oriyaña, jafa ujuyong, ilegñija: Señot, intaga ni y espada?</verse>
        <verse osisID='Luke.22.50'>Ya uno guiya sija jataga y tentago y magas mamale, ya jautut y agapa na talangaña.</verse>
        <verse osisID='Luke.22.51'>Ya manope si Jesus ilegña: Polo este esta. Ya japacha y talangaña, ya janamagong.</verse>
        <verse osisID='Luke.22.52'>Ayonae ilegña si Jesus ni y magas mamale, yan y capitan sija gui templo, yan y manamco sija ni y manmato guiya güiya: Manmato jamyo yan espada yan galute, taegüije y contra y saque?</verse>
        <verse osisID='Luke.22.53'>Anae estaba manjijitaja cada jaane gui templo, taya nae inestira y canaenmiyo contra guajo: lao este oranmiyo, yan y ninasiñan jinemjom.</verse>
        <verse osisID='Luke.22.54'>Ya maguot güe ya macone guato gui guima y magas mamale. Ya tinatitiyeja as Pedro lachago.</verse>
        <verse osisID='Luke.22.55'>Ya anae munjayan matotne y guafe gui talo gui patio, ya mandaña manmatachong, matachong si Pedro gui entaloñija.</verse>
        <verse osisID='Luke.22.56'>Ya linie ni un criada anae matachong gui ininan guafe, ya guinesatangüe, ya ilegña: Este locue na taotao manisija.</verse>
        <verse osisID='Luke.22.57'>Ya jadague, ilegña: Palaoan, ti jutungo güe.</verse>
        <verse osisID='Luke.22.58'>Ya anae na apmam linie ni otro ya ilegña: Mangachochongmo yuje sija? ya ilegña si Pedro: Taotao, ti guajo.</verse>
        <verse osisID='Luke.22.59'>Ya anae malofan una ora, otro jagosasegura ilegña: Magajet na sumisija este yan ayo, sa taotao Galilea locue este.</verse>
        <verse osisID='Luke.22.60'>Ya si Pedro ilegña: Taotao, ti jutungo jafa ilelegmo. Ya mientras cumecuentos, enseguidas umoo y gayo.</verse>
        <verse osisID='Luke.22.61'>Ya jabira güe y Señot ya jaaatan si Pedro. Ayonae jajaso si Pedro y sinangan y Señot, ni y ilegña nu güiya: Antes que uoo y gayo pago na jaane, undagueyo tres biaje.</verse>
        <verse osisID='Luke.22.62'>Ya jumuyong si Pedro ya guefcumasao.</verse>
        <verse osisID='Luke.22.63'>¶ Ya y taotao sija ni gumuguot si Jesus, mabotlelea ya manalalamen.</verse>
        <verse osisID='Luke.22.64'>Ya anae mabendas y atadogña, mafaesen ilelegñija: Sangan; jaye jao munalamen?</verse>
        <verse osisID='Luke.22.65'>Ya megae sija na chinatfino masasangan contra guiya, manamamajlao güe.</verse>
        <verse osisID='Luke.22.66'>¶ Ya anae manana mandaña sija y inetnon manamco na taotao sija y magas y mamale yan y escribas: ya macone guato gui tribunatñija, ilegñija:</verse>
        <verse osisID='Luke.22.67'>Yaguin jago si Jesucristo, sangane jam. Lao ilegña nu sija: Yaguin jusangane jamyo, ti injenggue yo;</verse>
        <verse osisID='Luke.22.68'>Ya yaguin guajo jamyo fumaesen, ti inepeyo.</verse>
        <verse osisID='Luke.22.69'>Lao desde pago para mona y Lajin taotao gaegue na matatachong gui agapa gui ninasiñan Yuus.</verse>
        <verse osisID='Luke.22.70'>Ya ilegña todos: Ayonae Lajin Yuus jao? Ya ilegña nu sija: Jamyo umalog na guajo yo.</verse>
        <verse osisID='Luke.22.71'>Ayonae ilegñija: Jafa mas na testimonio tanesesita? sa tajungogja esta gui pachotña.</verse>
      </chapter>
      <chapter osisID='Luke.23'>
        <verse osisID='Luke.23.1'>YA todo y linajyanñija mangajulo, ya macone asta as Pilatos.</verse>
        <verse osisID='Luke.23.2'>Ya matutujon mafaaela ilegñija: Inseda este na taotao na janaquequelache y nasionta, yan mañoñoma na umanae tributo si Sesat, ya ilelegña na güiya si Cristo un ray.</verse>
        <verse osisID='Luke.23.3'>Ayonae si Pilatos finaesen ilegña: Jago y Ray y Judio sija? ya inepe ya ilegña: Jago umalog.</verse>
        <verse osisID='Luke.23.4'>Ya si Pilatos ilegña ni y magas y mamale, yan y linajyan taotao sija: Taya isao jusoda güine na taotao.</verse>
        <verse osisID='Luke.23.5'>Lao sija japotfia, ilegñija: Jaatbororota y taotao sija, mamananagüe guiya Judea todo, jatutujon desde Galilea asta esteja na lugat.</verse>
        <verse osisID='Luke.23.6'>Ya anae jajungog este si Pilatos, mamaesen cao taotao Galilea.</verse>
        <verse osisID='Luke.23.7'>Ya anae jatungo na gaegue gui sisiñan Herodes, janamanajanao asta as Herodes, sa estaba güe locue guiya Jerusalem güije sija na jaane.</verse>
        <verse osisID='Luke.23.8'>¶ Ya si Herodes anae jalie si Jesus, ninasenmagof: sa jagasja jadesea na ulie, sa jajujungog guinin güiya, megae na güinaja: ya jananangga na ufanlie guinin güiya y milagro.</verse>
        <verse osisID='Luke.23.9'>Ya jafaesen megae na sinangan: lao taya inepe güe.</verse>
        <verse osisID='Luke.23.10'>Yan mangaegue y magas y mamale yan y escribas na manmatatachong ya mafaaela güe fijom.</verse>
        <verse osisID='Luke.23.11'>Lao si Herodes yan y sendaluña, madespresia yan mabotlea, yan manaminagago ni lamlam na magago, ya manatalo guato as Pilatos.</verse>
        <verse osisID='Luke.23.12'>Ya umamigo si Pilatos yan Herodes güijeja na jaane: sa guinin umachatlie y dos.</verse>
        <verse osisID='Luke.23.13'>Ya si Pilatos janaetnon y magas y mamale, yan y magalaje yan y taotao sija,</verse>
        <verse osisID='Luke.23.14'>Ya ilegña nu sija: Inquene mague guiya guajo este na taotao na janaquequelache y taotao sija; ya, estagüe, na jufaesen gui menanmiyo, ya taya jusoda ni jafa na isao güine na taotao pot y finaaelamimiyo sija.</verse>
        <verse osisID='Luke.23.15'>Aje, ni si Herodes: sa junafalag iya güiya, ya, estagüe, ni jafa na ufanmerese na finatae pot y guinin finatinasña.</verse>
        <verse osisID='Luke.23.16'>Enao mina bae jucastiga ya jusotta.</verse>
        <verse osisID='Luke.23.17'>Ya manesesita na umasotta uno gui guipot.</verse>
        <verse osisID='Luke.23.18'>Ya managang cada uno, ilegñija: Nasuja juyong enao na taotao ya umasotta si Barabas:</verse>
        <verse osisID='Luke.23.19'>Sa mapreso pot un jatsamiento yan mamuno ni y jafatinas gui siuda.</verse>
        <verse osisID='Luke.23.20'>Ya si Pilatos ilegña talo nu sija, Malagomiyo na umasotta si Jesus.</verse>
        <verse osisID='Luke.23.21'>Lao managang ilegñija: Atane gui quiluus, atane gui quiluus.</verse>
        <verse osisID='Luke.23.22'>Ya ilegña nu sija gui mina tres biaje: Sa jafa? jafa na taelaye finatinasña este na taotao? Taya ni jafa na causa para umapuno jusoda guiya güiya. Pot este na rason bae jucastigaja ya jusotta.</verse>
        <verse osisID='Luke.23.23'>Lao sija enseguidas janadangculo inagangñija, ya magagao na umaatane gui quiluus. Ya y inagangñija mangana.</verse>
        <verse osisID='Luke.23.24'>Ayonae si Pilatos janae sentensia na ufatinas taemano y guinagaoñiñija.</verse>
        <verse osisID='Luke.23.25'>Ya masotta ayo y guinin mapreso pot jatsamiento yan mamuno, ayo y guinin magagagao: ya manmaentrega as Jesus gui minalagoñija.</verse>
        <verse osisID='Luke.23.26'>¶ Ya anae macocone güe maguot si Simon, taotao Sirene, ni guinin y fangualuan, ya manae ni quiluus na uapagaye gui taten Jesus.</verse>
        <verse osisID='Luke.23.27'>¶ Ya matatitiye ni y dangculon linajyan taotao yan famalaoan sija ni mangacasao yan manatangis pot güiya.</verse>
        <verse osisID='Luke.23.28'>Lao si Jesus jabira güe tate guiya sija ilegña; Famalaoan Jerusalem, chamiyo fangacasao pot guajo, lao fangacasao pot jamyoja yan pot y famaguonmiyo.</verse>
        <verse osisID='Luke.23.29'>Sa, estagüe, na ufato sija jaane nae umaalog: Mandichoso sa y manmachora, yan y tiyan sija ni ti manmamañago, yan y pecho sija ni ti manmamómogsae.</verse>
        <verse osisID='Luke.23.30'>Ayonae matutujon maalog ni egso sija: Famodong gui jilonmame; ya y sabana sija: Tampe jam.</verse>
        <verse osisID='Luke.23.31'>Sa yaguin y betde na jayo jafatinas estesija, y anglo, jafa uchogüe?</verse>
        <verse osisID='Luke.23.32'>¶ Ya macone locue dos palo na taelaye finatinasñija para ufanmapuno yan güiya.</verse>
        <verse osisID='Luke.23.33'>Ya anae manmato güije na lugat ni mafanaan Calabera, maatane gui quiluus güije yan ayo y dos ni y taelaye finatinasñija, uno gui agapa ya y otro gui acagüe.</verse>
        <verse osisID='Luke.23.34'>Ya si Jesus ilegña: Tata, asie estesija; sa ti jatungo jafa jachochogüe. Ya manafacae entre sija y magaguña, ya marifa.</verse>
        <verse osisID='Luke.23.35'>Ya y taotao sija manotojgue ya maaatanja. Ya mabotlelea ni y magas sija locue, ya ilelegñija: Ufañatba otrosija: palo ya usatban maesagüe, yaguin este si Cristo, ni guine as Yuus.</verse>
        <verse osisID='Luke.23.36'>Ya mamofefea ni y sendalo sija, manmato guiya güiya, ya mafanunue ni y binagle.</verse>
        <verse osisID='Luke.23.37'>Ya ilegñija: Yaguin jago Ray y Judio sija, satban maesa jao.</verse>
        <verse osisID='Luke.23.38'>Ya guaja locue un tinigue gui jiloña: ESTE GUIYA Y RAY Y JUDIO SIJA.</verse>
        <verse osisID='Luke.23.39'>Ya uno gui ayo y taelaye finatinasñija ilegna: Yaguin jago si Cristojao? Satban maesajao yan jame.</verse>
        <verse osisID='Luke.23.40'>Lao inepe ni otro, ya linalatde ilegña: Ti maañao jao as Yuus, sa gaegue jao gui mismo sinentensia?</verse>
        <verse osisID='Luke.23.41'>Lao jita magajet na tunas; sa utafanresibe pot y finatinasta: lao este na taotao, taya taelaye finatinasña.</verse>
        <verse osisID='Luke.23.42'>Ya ilegña: Jesus, jajaso yo yaguin matojao gui raenomo.</verse>
        <verse osisID='Luke.23.43'>Ayonae ilegña nu güiya: Magajet jusangane jao: Pago mismo na jaane utajita na dos guiya Paraiso.</verse>
        <verse osisID='Luke.23.44'>Ya anae buente y oran a las sais, jumuyong jomjom todo y jilo y tano asta y oran a las nuebe,</verse>
        <verse osisID='Luke.23.45'>Ya y atdao jomjom, ya y cottinan templo maipe gui talo.</verse>
        <verse osisID='Luke.23.46'>Ya anae umagang si Jesus, ni dangculo na inagang, ilegña: Tata, y canaemo nae jupolo y espiritujo; ya anae munjayan jasangan este, jaentrega y espiritu.</verse>
        <verse osisID='Luke.23.47'>¶ Ya anae jalie y senturion estesija y manmalofan, janamalag si Yuus, ilegña: Sen magajet este na taotao na tunas.</verse>
        <verse osisID='Luke.23.48'>Ya todo y linajyan taotao ni mandaña anae manmalofan este sija, anae malie y jagas sinesede, natumalo guato ya jaseco pechonñija.</verse>
        <verse osisID='Luke.23.49'>Lao todo y atungoña yan y famalaoan ni tumatitiye güe desde Galilea, manestaba manlachago maatanja este sija.</verse>
        <verse osisID='Luke.23.50'>¶ Ya estagüe, un taotao na y naanña si José, un taotao na pápagat, mauleg na taotao yan tunas:</verse>
        <verse osisID='Luke.23.51'>(Ti jaconsiente y pinagatñija ni y finatinasñija:) Taotao Arimatea, gui Siuda y Judiosija, ya güiya locue jananangga y raenon Yuus.</verse>
        <verse osisID='Luke.23.52'>Este mato gui as Pilatos, ya jagagao y tataotao Jesus.</verse>
        <verse osisID='Luke.23.53'>Ya janatunog gui quiluus, ya jabalutan gui un sabanas, ya japolo gui un naftan ni maguadog gui acho, ya taya ni uno mapolo güije antes.</verse>
        <verse osisID='Luke.23.54'>Ya ayo na jaane y inaregla y pascua, ya pago manana gui sabado.</verse>
        <verse osisID='Luke.23.55'>Ya manmato locue y famalaoan ni y tumatitiye desde Galilea, ya malie y naftan yan jaftaemano mapoloña y tataotaoña.</verse>
        <verse osisID='Luke.23.56'>Ya tumalo guato sija, ya manmamamauleg paopao yan inggüente sija: ya mandescansa gui sabado na jaane jaftaemanoja y tinago.</verse>
      </chapter>
      <chapter osisID='Luke.24'>
        <verse osisID='Luke.24.1'>LAO y finenana na jaane gui semana, gui taftataf gui egaan, manmato gui naftan, mapmañuñule guato paopao ni y finamaulegñija.</verse>
        <verse osisID='Luke.24.2'>Ya masoda y acho na esta managalileg gui pettan y naftan.</verse>
        <verse osisID='Luke.24.3'>Ya anae manjalom ti masoda y tataotao y Señot Jesus.</verse>
        <verse osisID='Luke.24.4'>Ya anae manmajngang nu este, dos taotao tumotojgue gui oriyanñija, na minagagago ni y lamlam na magago.</verse>
        <verse osisID='Luke.24.5'>Ya anae ninafanmaañao ya manecon papa gui eda, ilegñija nu sija: Jafa muna inaliligao y lâlâ gui entalo y manmatae?</verse>
        <verse osisID='Luke.24.6'>Taegüe güine, lao esta cajulo: jaso y mansinangane jamyo, anae estataba Galilea,</verse>
        <verse osisID='Luke.24.7'>Ylegña: Na nesesita na y Lajin taotao umaentrega gui canae y taotao sija ni manisao, y umaatane gui quiluus, ya ucajulo talo gui mina tres na jaane.</verse>
        <verse osisID='Luke.24.8'>Ayonae jajaso sija y sinanganña,</verse>
        <verse osisID='Luke.24.9'>Ya manalo guato gui naftan ya jasangane y onse nu este sija, yan todo y pumalo.</verse>
        <verse osisID='Luke.24.10'>Ya sija si Maria Magdalena yan si Juana, yan si Maria nanan Santiago; yan y pumalo palaoan ni mangachongñija, sumangane y apostoles nu estesija.</verse>
        <verse osisID='Luke.24.11'>Lao sija japolo na taetiningo, y sinanganñija ya ti majonggue.</verse>
        <verse osisID='Luke.24.12'>¶ Ayonae cajulo si Pedro, ya malago asta y naftan: ya anae ñumejon ya jaatan jalom, jalilie y sabanasja gui un lugat, ya mapos güe iyasija ya ninamanman nu este y manmalofan.</verse>
        <verse osisID='Luke.24.13'>¶ Ya, estagüe, dos guiya sija na jumajanao, güijeja na jaane, para un songsong ni naanña Emmaus, sesenta estadios desde Jerusalem.</verse>
        <verse osisID='Luke.24.14'>Ya cumuecuentos y dos mona pot todo estesija y masusede.</verse>
        <verse osisID='Luke.24.15'>Ya susede anae cumuecuentos y dos, ya manafaesen entre sija, mato si Jesus ya mañisija manjanao.</verse>
        <verse osisID='Luke.24.16'>Lao y atadogñija calang manmatampe, para chañija tumutungo güe.</verse>
        <verse osisID='Luke.24.17'>Ya ilegña nu sija: Jafa na cuentosmimiyo uno yan otro, anae manajanao jamyo, ya mañaga ya ninafantriste?</verse>
        <verse osisID='Luke.24.18'>Inepe ni ayo y uno ni y naanña si Cleofas ya ilegña nu güiya: Ada sumagaja jao guiya Jerusalem, ya ti untungo jafa manmalofan güine sija na jaane?</verse>
        <verse osisID='Luke.24.19'>Ayonae ilegña nu sija: Jafa sija? Ya ilegñija nu güiya: Ayo sija iyon si Jesus Nasareno, ni profeta güe ni gaeninasiña gui checho yan y sinangan gui menan Yuus yan todo y taotao sija;</verse>
        <verse osisID='Luke.24.20'>Ya maentrega, gui magas mamale yan y magalajenmame para umasentensia ni y finatae, ya maatane gui quiluus.</verse>
        <verse osisID='Luke.24.21'>Lao jame innanangga sa güiya y para unafanlibre y Israel. Junggan, yan mas qui todo este, pago esta mina tres na jaane desde que masusede estesija.</verse>
        <verse osisID='Luke.24.22'>Yan locue palo famalaoan ni mangachongmame janamanman jam sa manmato gui naftan gui taftataf gui egaan;</verse>
        <verse osisID='Luke.24.23'>Ya anae ti masoda y tataotaoña, manmato guiya jame ilegñija na manmanlie sija y liniin angjet sija, ni y jasnangane na lâlâgüe.</verse>
        <verse osisID='Luke.24.24'>Ya mamjanao guato gui naftan palo gui mangachongmame ya masoda taemanoja y sinangan y famalaoan; lao ti malie güe.</verse>
        <verse osisID='Luke.24.25'>Ya ilegña nu sija: O taotao manaetiningo jamyo, yan y ñateng y corasonmiyo para injenggue todo y sinangan y profeta sija!</verse>
        <verse osisID='Luke.24.26'>Ada ti nesesita na si Cristo ufamadese nu este sija ya taegüine nae ujalom gui minalagña?</verse>
        <verse osisID='Luke.24.27'>Ya jatutujon desde as Moises, yan y profeta sija, y jasangangane claro todo ni tinigue ni y pot güiya.</verse>
        <verse osisID='Luke.24.28'>Ya manmato gui sengsong ni jajananagüe güije; ya jasigue para mas chago jinanaoña.</verse>
        <verse osisID='Luke.24.29'>Lao sija janasaga fuetsao, ilegñija: Maela tafañaga sa este puenge ya jocog y jaane; ya jumalom para usaga mañisija.</verse>
        <verse osisID='Luke.24.30'>Ya susede, anae matachong gui lamasa yan sija, jachule y pan ya jabendise, ya jaipe ya manninae.</verse>
        <verse osisID='Luke.24.31'>Ayonae manmababa atadogñija ya matungo güe; lao güiya jamalingoja gui inatanñija.</verse>
        <verse osisID='Luke.24.32'>Ya ilegñija entre y dos: Ada ti sinenggue y corasonta gui sumanjalomta mientras jacuentutusejit gui chalan, yan anae jababayejit ni y tinigue?</verse>
        <verse osisID='Luke.24.33'>Ya cumajulo y dos güije na ora, ya tumalo guato Jerusalem: ya masoda y onse mandadaña, yan y manestaba mangachongñiñija,</verse>
        <verse osisID='Luke.24.34'>Ya ilelegñija: Magajet, esta cajulo y Señot, na umalie yan si Simon.</verse>
        <verse osisID='Luke.24.35'>Ayonae sija jasangane nu este sija y masusede gui chalan; yan jafa taemano, tungoñija anae jaipe y pan.</verse>
        <verse osisID='Luke.24.36'>¶ Ya mientras manguecuentos nu este sija, güiya tumojgueja gui entaloñija, y ilegña nu sija: Pas guiya jamyo.</verse>
        <verse osisID='Luke.24.37'>Ayonae manmaañao ya manmajngang ya jinasonñija na manmanlie sija un espiritu.</verse>
        <verse osisID='Luke.24.38'>Lao güiya ilegña nu sija: Jafa na ninafanestotba jamyo? Ya jafa na cumajulo y jinasonmiyo gui corasonmiyo?</verse>
        <verse osisID='Luke.24.39'>Atanja y canaejo yan y adengjo, sa guajo mismoyo: pacha yan inlie sa y espiritu taecatne ni tolang, taegüije inliija na guajayo,</verse>
        <verse osisID='Luke.24.40'>Ya anae jasangan este, manfinanue ni y canaeña yan y adengña.</verse>
        <verse osisID='Luke.24.41'>Ya anae ti jajonggue sija pot minagofñija, ya ninafanmanman, güiya ilegña nu sija: Guaja güine jafa para utacano?</verse>
        <verse osisID='Luke.24.42'>Ya sija janae un pedason güijan na mapeja.</verse>
        <verse osisID='Luke.24.43'>Ya jachule ya jacano gui menanñija.</verse>
        <verse osisID='Luke.24.44'>¶ Ya ilegña nu sija: Este sija na sinangan ni y jusangangane jamyo anae manjijita: taemanoja na nesesita na umacumple todo y esta matugue gui lay Moises yan y profeta sija, yan y Salmos pot guajo.</verse>
        <verse osisID='Luke.24.45'>Ayonae manbinaba y jinasoñija para ujatungo y tinigue;</verse>
        <verse osisID='Luke.24.46'>Ya ilegña nu sija: Taegüine esta matugue, na si Cristo ufamadese ya ucajulo talo guinin y manmatae gui mina tres na jaane;</verse>
        <verse osisID='Luke.24.47'>Ya umapredica gui naanña y sinetsot yan inasiin isao, gui todo y nasion sija, umatutujon desde Jerusalem.</verse>
        <verse osisID='Luke.24.48'>Ya jamyo testigo nu estesija na güinaja.</verse>
        <verse osisID='Luke.24.49'>Ya, estagüe, na bae jutago y promesan y Tatajo gui jilo miyo: lao jamyo fañaga gui siuda guiya Jerusalem, asta que manminagago jamyo ni y ninasiña guinin iya jululo.</verse>
        <verse osisID='Luke.24.50'>¶ Ya manquinene juyong asta Betania; ya jajatsa y canaeña ya manbinendise sija.</verse>
        <verse osisID='Luke.24.51'>Ya susede anae manbinendise, jaapatte güe guiya sija ya machule julo gui Langet.</verse>
        <verse osisID='Luke.24.52'>Ya sija jaadora ya manalo guato Jerusalem yan y dangculon minagofñija;</verse>
        <verse osisID='Luke.24.53'>Ya mangaegue siempre gui templo, manmanbendidise as Yuus. Amen.</verse>
      </chapter>
    </div></osisText>
</osis>