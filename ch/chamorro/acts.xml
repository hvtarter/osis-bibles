<?xml version='1.0' encoding='UTF-8'?>
<osis xsi:schemaLocation='http://www.bibletechnologies.net/2003/OSIS/namespace http://www.bibletechnologies.net/osisCore.2.1.1.xsd' xmlns:xsi='http://www.w3.org/2001/XMLSchema-instance' xmlns='http://www.bibletechnologies.net/2003/OSIS/namespace'>
  <osisText osisRefWork='Bible' osisIDWork='Chamorro' xml:lang='ch'>
    <header>
      <revisionDesc>
        <date>2010-02-26</date>
        <p>initial OSIS 2.1.1 version</p>
      </revisionDesc>
      <work osisWork='Chamorro'>
        <title>Chamorro: Y Santa Biblia (1908)</title>
        <contributor/>
        <creator>Mod2Zef (4)</creator>
        <creator role='encoder'>ZefToOsis 1.0.0</creator>
        <subject/>
        <date>2010-01-10</date>
        <description>History_1.5=February 28, 2004: Typo fixed in the "About" entry below.</description>
        <publisher/>
        <type type='OSIS'>Bible</type>
        <identifier type='OSIS'>Chamorro</identifier>
        <source>http://ChamorroBible.org</source>
        <language type='IETF'>ch</language>
        <relation/>
        <coverage>provide the bible to the nations of the world</coverage>
        <rights>Copyrighted; Freely distributable</rights>
        <scope/>
        <refSystem>Bible</refSystem>
      </work>
    </header>
    
    
    
    
    
    
  <div type='book' osisID='Acts'>
      <chapter osisID='Acts.1'>
        <verse osisID='Acts.1.1'>Y finenana na sinangan, jutugue, O Teofilo, pot todo ayo sija, na si Jesus jatutujon fumatinas, yan mamanagüe.</verse>
        <verse osisID='Acts.1.2'>Asta y jaane anae maresibe gui sanjilo, despues di munjayan jatago pot y Espiritu Santo y apostoles sija ni y inayegña:</verse>
        <verse osisID='Acts.1.3'>Ni ayo locue y jafanue nu güiya lalâlâ, anae munjayan mapinito pot y megae na señat, liniiñija cuarenta na jaane yan manguecuentos güinaja sija ni y mangaegue gui raenon Yuus:</verse>
        <verse osisID='Acts.1.4'>Ya mandaña yan sija, ya jatago sija na chañija fanjajanao Jerusalem, lao ujanangga y promesan y Tata ni y, ilegña, injingog guiya guajo:</verse>
        <verse osisID='Acts.1.5'>Sa si Juan magajet na managpapange ni y janom: lao jamyo infanmatagpange ni y Espiritu Santo ti megae na jaane desde pago.</verse>
        <verse osisID='Acts.1.6'>¶ Enao mina, ayo sija y mandaña, finaesen güe, ilegñija: Señot, malago jao unnatalo guato y raeno guiya Israel?</verse>
        <verse osisID='Acts.1.7'>Ya güiya ilegña nu sija: Ti para jamyo intingo y jaane yan y tiempo sija, ni y pinelon y Tata gui ninasiñañaja.</verse>
        <verse osisID='Acts.1.8'>Lao jamyo infanmanresibe y ninasiña anae si Espiritu Santo ufato gui jilo miyo: yan jamyo utestigojo sija, iya Jerusalem yan todo iya Judea yan Samaria, yan asta y uttimon y tano.</verse>
        <verse osisID='Acts.1.9'>Ya anae munjayan jasangan este na güinaja, mientras maaatan güe, machule güe gui sanjilo; ya y mapagajes rinesibe güe, guinen liniiñija.</verse>
        <verse osisID='Acts.1.10'>Ya anae maaatan fitme y langet, anae mapos güe, estagüe dos taotao na minagagon ápaca, manotojgue jijot guiya sija.</verse>
        <verse osisID='Acts.1.11'>Ni y ilegñija locue: Jamyo taotao Galilea, jafa na manotojgue jamyo ya inaatan julo y langet? este mismo si Jesus ni y maresibe gui sanjilo guinen iya jamyo para y langet, umamaela talo taegüijeja anae inlie güe jumanao para y langet.</verse>
        <verse osisID='Acts.1.12'>¶ Ayo nae sija manalo guato Jerusalem guinen y egso Olibo, ni y jijot Jerusalem, gui sabado na jaana na jinanao.</verse>
        <verse osisID='Acts.1.13'>Ya anae sija manjalom, manjanao julo gui sanjilo na cuarto anae mañasaga todos, si Pedro yan si Juan yan si Santiago yan si Andres yan si Felipe yan si Tomas yan si Bartolome yan si Mateo yan si Santiago lajin Alfeo yan si Simon Selote yan si Judas chelun Santiago.</verse>
        <verse osisID='Acts.1.14'>Estesija todo mañasagaja gui un jinasoja na tinaetae, yan manmangagagao fitme, yan y palo famalaoan sija yan si Maria nanan Jesus, yan y mañeluña lalaje sija.</verse>
        <verse osisID='Acts.1.15'>¶ Ya ayo sija na jaane, si Pedro tumojgue julo gui entalo y mañelo, ya y numeron y mandaña guaja siento y bente. Ya ilegña:</verse>
        <verse osisID='Acts.1.16'>Lalaje an mañelo, nesesita umacumple este na tinigue ni y jasangan antes y Espiritu Santo gui pachot David pot si Judas ni umesgaejon ayo sija y cumone si Jesus.</verse>
        <verse osisID='Acts.1.17'>Sa güiya estaba matufong guiya jita, yan guaja patteña güine na sinetbe.</verse>
        <verse osisID='Acts.1.18'>Este na taotao, mamajan un fangualuan ni y apas y tinaelayeña; ya japodong papa y mapta tiyanña, ya malagnos todo tilipasña.</verse>
        <verse osisID='Acts.1.19'>Ya este matungo todo ni y mañasaga guiya Jerusalem; ya pot enao na mafanaan ayo na fangualuan ni y finoñija: Aqueldama, comequeilegña, Fangualuan jâgâ.</verse>
        <verse osisID='Acts.1.20'>Sa esta matugue gui leblon y Salmos: Polo ya y sagaña umayulang ya taya taotao sumagaye: ya y ofisioña otro chumule.</verse>
        <verse osisID='Acts.1.21'>Gui entalo estesija na taotao y mangachochongta todo y tiempo anae y Señot Jesus jumalom yan jumuyong guiya jita,</verse>
        <verse osisID='Acts.1.22'>Matutujon guinen y tinagpangen Juan asta ayo na jaane anae maresibe gui sanjilo guinen iya jita, nesesita uno gui entalo sija umatancho testigo yan jita ni y quinajuluña.</verse>
        <verse osisID='Acts.1.23'>Ya matancho dos, si José ni y mafanaan Barsabas ni y apiyiduña Justo, yan si Matias.</verse>
        <verse osisID='Acts.1.24'>Ya manmanaetae ilegñija: Jago Señot ni y tumungo y corason y taotao todo, famanue jaye güine gui dos unayeg.</verse>
        <verse osisID='Acts.1.25'>Para usaouao güine na sinetbe, yan y chechon apostoles anae si Judas ni y podong pot y tinaelayeña, ya güiya ujanao para y sagaña.</verse>
        <verse osisID='Acts.1.26'>Ya manmanae ni y suertenñija; ya y suerte podong gui as Matias; ya güiya matufong gui onse na apostoles.</verse>
      </chapter>
      <chapter osisID='Acts.2'>
        <verse osisID='Acts.2.1'>YA anae mato y jaanen y Pentecostes, estaba todos na mandadaña gui un sagayan.</verse>
        <verse osisID='Acts.2.2'>Ya enseguidas mato y boruca guinen y langet, taegüije y güinaefen y dangculo na manglo, ya ninabula todo y guima anae manmatatachong sija.</verse>
        <verse osisID='Acts.2.3'>Ya ayo nae manmato gui jiloñija dinga na jula sija, taegüije y guafe, ya sumaga gui jilo cada uno guiya sija.</verse>
        <verse osisID='Acts.2.4'>Ya sija todo manbula ni y Espiritu Santo, yan jatutujon sumangan y otro na finijo, taegüijija y Espiritu numae sija na ujasangan.</verse>
        <verse osisID='Acts.2.5'>Ya mañasaga güije guiya Jerusalem, Judio sija, na mandeboto na taotao, guinen todo y nasion ni y mangaegue gui papa y langet.</verse>
        <verse osisID='Acts.2.6'>Ya anae majungog esta na boruca, mandaña y linajyan taotao, ya sija manyinalaca, sa cada taotao jajungog sija na manguecuentos ni y finoñijaja.</verse>
        <verse osisID='Acts.2.7'>Ya sija todos ninafanlujan, yan ninafanmanman, ilegñija y uno ni y otro: Ada ti todo Galileo estesija y manguecuentos?</verse>
        <verse osisID='Acts.2.8'>Ya jafa muna tajujungog cada taotao ni y finotaja gui anae manmafañagojit?</verse>
        <verse osisID='Acts.2.9'>Partos, yan Medos, yan Elamitas, yan sija y mañasaga guiya Mesopotamia, yan Judea, yan Capadosia, yan Ponto, yan Asia,</verse>
        <verse osisID='Acts.2.10'>Yan Phrygia, yan Pamfilia, yan Egipto, yan iya Libia ni y gaegue gui otro bandan Sirene, yan y manaotao juyong guiya Roma, Judio sija yan proselitos,</verse>
        <verse osisID='Acts.2.11'>Cretensija, yan Arabsija: tajujungog sija manguecuentos ni y finota, y namanman na checho Yuus sija.</verse>
        <verse osisID='Acts.2.12'>Ya sija todos ninafanmanman, ya manbuebuenteja ilegñija uno yan y otro: Jafa este na taegüine?</verse>
        <verse osisID='Acts.2.13'>Lao y palo sija manmanbotlelea ilegñija: Estesija na taotao manbula nuebo na bino.</verse>
        <verse osisID='Acts.2.14'>¶ Lao si Pedro tumojgue julo gui entalo onse, ya jajatsa julo y inagangña, ya ilegña nu sija: Jamyo taotao Judea, yan todo y mañasaga guiya Jerusalem, polo ya este umatungo guiya jamyo, yan ecungog y sinanganjo.</verse>
        <verse osisID='Acts.2.15'>Sa estesija ti manbulacho, taegüenao y pinelonmiyo, sa pago y mina tresja na ora gui jaane.</verse>
        <verse osisID='Acts.2.16'>Lao este ayo y guinen masangan pot y profeta Joel:</verse>
        <verse osisID='Acts.2.17'>Na umasusede gui uttimo jaane sija, ilegña si Yuus, juchuda y Espiritujo gui jilo todo y catne; ya y famaguonmiyo lalaje yan famaguonmiyo famalaoan ufanmanprofetisa, ya patgonmiyo lalaje ujalie y liniiñija, ya y manbijo sija guiya jamyo, ufanmangüife ni y güinife sija;</verse>
        <verse osisID='Acts.2.18'>Magajet na y jilo y tentagojo lalaje, yan y tentagojo famalaoan nae bae juchuda güije na jaane y Espiritujo; ya sija ujaprofetisa.</verse>
        <verse osisID='Acts.2.19'>Ya bae jufanue ni y na manman gui sanjilo gui langet, yan señat gui sanpapa gui tano; jâgâ yan guafe yan y asgon y aso:</verse>
        <verse osisID='Acts.2.20'>Y atdao umatolaeca mafajomjom, ya y pilan mafajâgâ; antes di ufato y jaanin y Señot, ayo na jaane dangculo yan magas.</verse>
        <verse osisID='Acts.2.21'>Ya umasusede na masquesea jaye ni y umagang y naan y Señot, ufansatbo.</verse>
        <verse osisID='Acts.2.22'>¶ Jamyo taotao Israel sija, jingog estesija finojo; si Jesus, taotao Nasaret, un taotao maasegura na güinaeyan Yuus güe guiya jamyo pot y ninasiña sija yan y namanman, yan y señat ni y finatinas Yuus pot güiya gui entalo miyo, taegüijeja jamyo locue intingoja;</verse>
        <verse osisID='Acts.2.23'>Güiya manaenñaejon pot tinancho pinagat yan antes na tiningo Yuus, jamyo inquene, ni y manaelaye sija na canae ya inatane gui quiluus ya inpino.</verse>
        <verse osisID='Acts.2.24'>Ya si Yuus janacajulo, ya japula y piniten finatae; sa ayo ti siña maguut güe.</verse>
        <verse osisID='Acts.2.25'>Sa si David sumangan pot güiya: Guajo julie siempre y Señot gui menan matajo; sa güiya gaegue agapa na canaejo, para ti siña junacalamten:</verse>
        <verse osisID='Acts.2.26'>Enao mina y corasonjo mumagof, yan y jilajo senmagof; yan y catneco locue usaga gui ninangga.</verse>
        <verse osisID='Acts.2.27'>Sa ti undingo y antijo gui naftan, ni ti unnae y Santosmo para ulie y minitong.</verse>
        <verse osisID='Acts.2.28'>Jago guinen munatungoyo ni y chalan linâlâ: yan unnabulayo minagof gui menamo.</verse>
        <verse osisID='Acts.2.29'>Mañelujo lalaje, siñayo libre na jusangane jamyo ni y patriarca David, na matae ya majafot, ya y naftanña gaegue guiya jita asta pago na jaane.</verse>
        <verse osisID='Acts.2.30'>Taegüine, na güiya profeta, ya jatungo na si Yuus manjula ni y juramento pot güiya, na y tinegcha y lomoña ya unafatachong Uno gui tronuña.</verse>
        <verse osisID='Acts.2.31'>Sa guinen jalie este antes, na jasangan y quinajulo Cristo, na y antiña ti mapolo gui naftan; ni y catneña ulie y minitong.</verse>
        <verse osisID='Acts.2.32'>Este y as Jesus ni y ninacajulo as Yuus, ya enaomina jita todos mantestigo.</verse>
        <verse osisID='Acts.2.33'>Taegüine na majatsa gui agapa na canae Yuus, ya guinen jaresibe guine y Tata y promesan Espiritu Santo, güiya chumuda este y inlie pago yan y injingog.</verse>
        <verse osisID='Acts.2.34'>Sa si David ti cajulo gui langet; lao ilegña nu güiyaja: Y Señot ilegña ni y Señotjo, fatachong gui agapa na canaejo,</verse>
        <verse osisID='Acts.2.35'>Asta que jupolo y enemigumo para fañajangan y adengmo.</verse>
        <verse osisID='Acts.2.36'>Polo ya todo y guima Israel ujatungo magajet, na si Yuus fumatinas güe y Señot yan Cristo; este uje y inatane gui quiluus.</verse>
        <verse osisID='Acts.2.37'>Ya anae sija jajungog este, manmañiente gui corasonñija, ya ilegñija as Pedro yan y palo na apostoles sija: Mañelujo lalaje, jafajam infatinas?</verse>
        <verse osisID='Acts.2.38'>Ayo nae si Pedro ilegña nu sija: Fanmañotsot, ya infanmatagpange cada uno guiya jamyo, ni y naan Jesucristo, para inasiin y isaomiyo, yan inresibe y ninaen y Espiritu Santo.</verse>
        <verse osisID='Acts.2.39'>Sa y promesa para jamyo, yan para y famaguonmiyo, yan para todos, asta ayo sija y mangaegue gui chago, jayeja y inagang ni y Señot Yuusta.</verse>
        <verse osisID='Acts.2.40'>Yan megae otro na finijo janae testimonio, yan jasangane ilegña: Satba jamyo güine gui managuaguat na generasion.</verse>
        <verse osisID='Acts.2.41'>¶ Ya ayo sija y manmagof rumesibe y finoña, manmatagpange: ya ayo na jaane, maaumenta guiya sija buente tres mit na taotao.</verse>
        <verse osisID='Acts.2.42'>Ya sija sisigueja fitme gui finanagüen y apostoles sija, yan mandadañaja yan maipe y pan, yan an manmaetae.</verse>
        <verse osisID='Acts.2.43'>Ya minaañao mato gui jilo todo y ante: yan megae na namanman yan señat manmafatinas pot y apostoles sija.</verse>
        <verse osisID='Acts.2.44'>Ya todo ayo sija y manmanjonggue, mandadañaja, yan manguaja todo güinaja para uiyon todo;</verse>
        <verse osisID='Acts.2.45'>Ya jabende iyonñija y güinajañija, yan ya manmapapatte y taotao sija cada uno taemanoja y nesesitaoña.</verse>
        <verse osisID='Acts.2.46'>Ya sija sisigueja fitme, yan unoja corasonñija todo y jaane, gui guimayuus, yan an maipe y pan sija gui iyasija, ya jacano nañija ni y mainagof, yan sensiyo y corasonñija.</verse>
        <verse osisID='Acts.2.47'>Manmanalaba as Yuus, yan mangaefabot ni y todo y taotao sija. Ya y Señot jaaumenta sija cada jaane, ni ayo sija y mansasatbo.</verse>
      </chapter>
      <chapter osisID='Acts.3'>
        <verse osisID='Acts.3.1'>SI Pedro yan Juan, dumaña jumanao julo gui guimayuus para ujafanaetae, gui oran a las nuebe.</verse>
        <verse osisID='Acts.3.2'>Ya un taotao na coja desde y jalom y tiyan nanaña, ya machuchule, ya mapopolo cada jaane gui pettan y guimayuus, ni y mafanaan Bonita, para ufangagao limosna ni y manjajalom gui guimayuus.</verse>
        <verse osisID='Acts.3.3'>Ya jalie si Pedro yan Juan na jumajalom gui guimayuus, ya jagagao limosna.</verse>
        <verse osisID='Acts.3.4'>Ya inataugüe as Pedro yan Juan, ya ilegñija: Atanjam.</verse>
        <verse osisID='Acts.3.5'>Ya güiya jaecungog sija, yan jananangga na uresibe jafa na güinaja guiya sija.</verse>
        <verse osisID='Acts.3.6'>Ayo nae si Pedro ilegña: Salape yan oro, tayayo; lao jafa y güinajajo junae jao. Pot y naan Jesucristo Nasareno, cajulo ya unfamocat.</verse>
        <verse osisID='Acts.3.7'>Ya jamantiene y agapa na canaeña, ya jajatsa julo; ya enseguidas y adengña yan y telang y bayoguña mumetgot.</verse>
        <verse osisID='Acts.3.8'>Ya güiya tumayog julo, ya tumojgue, ya jatutujon mamocat; ya jumalom yan sija gui jalom y guimayuus, mamomocat yan tumatayog, yan jaalalaba si Yuus;</verse>
        <verse osisID='Acts.3.9'>Ya todo y taotao lumie güi na mamomocat, yan jaalalaba si Yuus;</verse>
        <verse osisID='Acts.3.10'>Ya sija matungoja na güiya ayo y matatachong, ni y umogagao limosna gui Bonita na Petta gui guimayuus: ya sija manbula ni y namanman, yan minaañao, ni ayo y jumuyong guiya güiya.</verse>
        <verse osisID='Acts.3.11'>¶ Ya y anae güiya quinequene as Pedro yan Juan, todo y taotao manmalago ya mandaña guiya sija gui coridot ni y mafanaan Salomon ya dangculo na ninamanmanñija.</verse>
        <verse osisID='Acts.3.12'>Ya anae si Pedro jalie ayo, jaope y taotao sija ilegña: Taotao Israel, sa jafa na ninafanmanman jamyo ni este? pat jafa na ingueguesatanjam taegüije y pot ninasiñanmameja, pat pot y dinebotonmameja na innafamocat este na taotao?</verse>
        <verse osisID='Acts.3.13'>Si Yuus Abraham, yan Ysaac, yan Jacob, y Yuus y tatata ni y janamalago y Tentagoña as Jesus; ni y inentrega yan inpine gui menan Pilatos, anae jadetetmina ya japolo güe na ujanao.</verse>
        <verse osisID='Acts.3.14'>Lao jamyo inpine Ayo y Santos yan Tunas, yan ingagagao na infanmanae un taotao ni y pegno;</verse>
        <verse osisID='Acts.3.15'>Yan inpino y prinsipen linâlâ, ni y si Yuus janacajulo guinen y manmatae; ni y jame mantestigo.</verse>
        <verse osisID='Acts.3.16'>Ya y naanña, pot y jinenggue y naanña, janametgot este na taotao ni y liniimiyo, yan y tiningomiyo; junggan, y jinenggue, ni y pot güiya, mannae güe ni este na cabales na jinemlo gui menan miyo todos.</verse>
        <verse osisID='Acts.3.17'>Lao pago, mañelujo, nae jutungo na pot y taya tiningomiyo na infatinas ayo, taegüije y finatinas y magalajenmiyo locue.</verse>
        <verse osisID='Acts.3.18'>Lao ayo na güinaja y janamatungo si Yuus antes, pot y pachot todo sija y profeta, na si Cristoña ufamadese, ya taegüije ucumple.</verse>
        <verse osisID='Acts.3.19'>Enaomina fanmañotsot, ya inbira talo jamyo, ya y isaomiyo ufanmafunas, para siña ufato y tiempon y refresco guinen menan Yuus;</verse>
        <verse osisID='Acts.3.20'>Ya para güiya umatago ayo Cristo, ni y esta matancho antes para jamyo; güiya si Jesus.</verse>
        <verse osisID='Acts.3.21'>Ni y langet nesesita uresibe asta y tiempo sija anae todo y güinaja mannanalo mauleg talo, ni y jasangan si Yuus gui pachot y santos na profetaña sija, ni jagas mangaegue desde qui matutujon y tano.</verse>
        <verse osisID='Acts.3.22'>Sa magajet na si Moises ilegña: Y Señot Yuus, unacajulo un profeta guiya jamyo, gui entalo mañelunmiyo, taegüine iya guajo; iya guiya nae injingog todo y güinaja ni y mansinangane jamyo.</verse>
        <verse osisID='Acts.3.23'>Ya umasusede na todo y ante ni y ti malago umecungog ayo na profeta, umaguefyulang gui entalo y taotao sija.</verse>
        <verse osisID='Acts.3.24'>Magajet na todo sija y profeta desde as Samuel yan ayo sija y manatate, todos ni y manmañangan, taegüine masangan güine sija na jaane.</verse>
        <verse osisID='Acts.3.25'>Ya jamyo sija y famaguon y profeta sija, yan y trato ni y si Yuus jafatinas gui mañaenata, ilegña as Abraham: Ya y semiyamo nae todo y familia sija gui tano ufanbendise.</verse>
        <verse osisID='Acts.3.26'>Iya jamyo nae finena, si Yuus, janacajulo y Tentagoña, ya jatago na infanbinendise, ya ubira cada uno guiya jamyo guinin y tinaelayenmiyo.</verse>
      </chapter>
      <chapter osisID='Acts.4'>
        <verse osisID='Acts.4.1'>YA anae manguecuentos yan y taotao sija, y magas na mamale yan y magas y templo, yan y Saduseosija, manmato guiya sija,</verse>
        <verse osisID='Acts.4.2'>Ya guesinestotba, sa sija jafananagüe y taotao sija, ya japredidica y quinajulo guinin y manmatae, pot si Jesus.</verse>
        <verse osisID='Acts.4.3'>Ya manmapolo canae gui jiloñija, ya manmapreso asta y inagpaña, sa estaba esta pupuenge.</verse>
        <verse osisID='Acts.4.4'>Lao megae sija y jumungog y sinangan majonggue; ya y numeron y taotao sija, buente sinco mit.</verse>
        <verse osisID='Acts.4.5'>¶ Ya y inagpaña güije, y magasñija yan y manamco, yan y escriba sija mandaña guiya Jerusalem;</verse>
        <verse osisID='Acts.4.6'>Yan mangaegue si Annas, magas y mamale, yan si Caefas, yan si Juan, yan si Alejandro, yan ayosija parientes y magas mamale,</verse>
        <verse osisID='Acts.4.7'>Ya anae munjayan japlanta sija gui talo, jafaesen: Pot jafa na ninasiña, pat jaye na naan na infatinas este?</verse>
        <verse osisID='Acts.4.8'>Ya si Pedro, bula ni y Espiritu Santo, ilegña nu sija: Jamyo ni y magas y taotao, yan y manamco guiya Israel,</verse>
        <verse osisID='Acts.4.9'>Yaguin manmachaguejam pago na jaane pot y mauleg finatinas para y malango na taotao, sa jafa muna manajomlo;</verse>
        <verse osisID='Acts.4.10'>Intingo todo jamyo, yan todo y taotao guiya Israel, na pot y naan Jesucristo, y Nasareno, ni y inatane gui quiluus, ni y ninacajulo as Yuus guinin y manmatae; pot güiyaja este na taotao na tumojgue gui menan miyo ya jomlo.</verse>
        <verse osisID='Acts.4.11'>Güiya yuje na acho y innataebale jamyo ni y manmanjatsa, na jumuyong cabesan esquina.</verse>
        <verse osisID='Acts.4.12'>Ya ni uguaja satbasion gui otro; sa taya otro naan gui papa y langet, manmanae y taotao sija, para usiña utafansatbo.</verse>
        <verse osisID='Acts.4.13'>¶ Ya anae malie y minatatngan Pedro yan Juan, ya jinasonñija na manaetiningo ya manlanga na taotao, ninafanmanman, ya ayonae matungo na guinin mañisija yan si Jesus.</verse>
        <verse osisID='Acts.4.14'>Ya anae malie y taotao ni y manajomlo na mañisija manojgue, taya jafa siña ujasangan contra ayo.</verse>
        <verse osisID='Acts.4.15'>Lao anae jatago sija na ufanjuyong gui dinaña, manasangane entre sija,</verse>
        <verse osisID='Acts.4.16'>Ilegñija: Jafa tafatinas ni este sija na taotao? sa magajet na afamao na milagro mafatinas pot sija, ya manmamatungo esta ni todo ayo sija y mañasaga Jerusalem; ya ti siña tapune.</verse>
        <verse osisID='Acts.4.17'>Lao trabia mientras ti chachago matalaña gui entalo y taotao sija; nije taencatga sija, ya chañija fanmañangangane ni este na naan desde pago.</verse>
        <verse osisID='Acts.4.18'>Ya jaagang sija, ya jaencatga na senchañija sumasangan, ni ufanmamanagüe ni y naan Jesus.</verse>
        <verse osisID='Acts.4.19'>Lao si Pedro yan Juan manope ilegñija: Jusga, cao tunas gui menan Yuus na inosgueña jamyo qui si Yuus;</verse>
        <verse osisID='Acts.4.20'>Sa tisiña inpelo na ti insangan y liniimame yan y jiningogmame.</verse>
        <verse osisID='Acts.4.21'>Ya anae esta jaencatga sija mas, jasotta, sa taya siña jafa ujasoda para ujacastiga, pot causa y taotaosija; sa todo mumalag si Yuus pot ayo y mafatinas.</verse>
        <verse osisID='Acts.4.22'>Sa y taotao ni y anae mafatinas este y milagron y jinelo, mas di cuarenta años inamcoña.</verse>
        <verse osisID='Acts.4.23'>¶ Ya anae masotta na ujanao, manjanao para y mangachongñija, ya jasangane todo ni y mansinangane sija ni y magas mamale yan y manamco.</verse>
        <verse osisID='Acts.4.24'>Ya anae jajungog sija ayo, jajatsa y inagangñija para as Yuus, ilegñija: O Señot, jago Yuus, ni y fumatinas y langet, yan y tano, yan y tase, yan todo y mangae gui sanjalomñija;</verse>
        <verse osisID='Acts.4.25'>Ni y pot Espiritu Santo ni y pachot y tentagomo as David ilegmo: Sa jafa y Gentiles na manlalalo, ya y taotao sija manmanjaso ni y taebale na güinaja?</verse>
        <verse osisID='Acts.4.26'>Y ray sija gui tano manotojgue julo, ya y magalaje sija mandaña contra y Señot, yan contra si Cristoña.</verse>
        <verse osisID='Acts.4.27'>Sa magajet na gui este siuda contra y santos na Tentagomo as Jesus, ni y unpalalae; todo si Herodes, yan Poncio Pilato, yan y Gentiles yan y taotao guiya Israel, mandaña,</verse>
        <verse osisID='Acts.4.28'>Para ujafatinas jafa y tinancho antes y canaemo, yan y consejumo para ususede.</verse>
        <verse osisID='Acts.4.29'>Ya pago, O Señot, lie y amenasoñija: ya unnae y tentagomo sija, na contodo y minatatnga ujasangan y sinanganmo,</verse>
        <verse osisID='Acts.4.30'>Mientras unjujuto mona y canaemo para umajomlo; ya para y señat yan mannamanman umafatinas pot y naan y santos na Tentagomo as Jesus.</verse>
        <verse osisID='Acts.4.31'>Ya anae munjayan manmanaetae, y lugat anae mandadaña mayengyong; ya todos manbula ni y Espiritu Santo, ya manmatatnga jasangan y sinangan Yuus.</verse>
        <verse osisID='Acts.4.32'>¶ Ya y inetnon güije sija ni y manmanjonggue, manunoja na corason yan unoja na ante: ni uno guiya sija ualog iyoña ayo y jasagagaye; lao todo y güinaja manparejo iyonñija.</verse>
        <verse osisID='Acts.4.33'>Yan dangculo na ninasiña na manmannae y apostoles testimonio ni y quinajulo y Señot Jesus: ya megae na grasia gaegue gui jiloñija todos.</verse>
        <verse osisID='Acts.4.34'>Ya ni uno guiya sija nesesitao; sa todo ayo sija y mangaeiyo tano pat guma, jabende ya jachule y balen ayo y binendenñija,</verse>
        <verse osisID='Acts.4.35'>Ya japolo gui adeng y apostoles sija: ya manmapapatte cada taotao jafataemano y janesesita.</verse>
        <verse osisID='Acts.4.36'>¶ Ayonae si José, ni y mafanaan ni y apostoles Barnabé (ni y comoqueilegña, lajin consuelo) ni y Lebita, taotao Chipre,</verse>
        <verse osisID='Acts.4.37'>Guaja tanoña, ya jabende, ya jachule y salape, ya japolo gui adeng apostoles sija.</verse>
      </chapter>
      <chapter osisID='Acts.5'>
        <verse osisID='Acts.5.1'>LAO un taotao naanña si Ananias, yan si Safira asaguaña, na jabende güinajanñija,</verse>
        <verse osisID='Acts.5.2'>Ya janana palo gui baliña, ya y asaguaña jatungo ja locue ayo, ya jachule un patteja ya japolo gui adeng y apostoles.</verse>
        <verse osisID='Acts.5.3'>Lao si Pedro ilegña: Ananias, sa jafa na janabula si Satanas y corasonmo para undague y Espiritu Santo, yan unnana palo gui balen y tano?</verse>
        <verse osisID='Acts.5.4'>Mientras sumasaga, ada ti iyomo? ya anae munjayan mabende, ada taegüe gui ninasiñamo? sa jafa na unjaso este gui corasonmo? ti y taotao undague, na si Yuus.</verse>
        <verse osisID='Acts.5.5'>Ya anae jajungog si Ananias este na finijo, podong papa ya matae: ya dangculon minaañao mato gui jilo ayo sija todo y jumujungog este na güinaja.</verse>
        <verse osisID='Acts.5.6'>Ya mabalutan ni y manfamaguon na lalaje, ya machule juyong y majafot.</verse>
        <verse osisID='Acts.5.7'>¶ Ya anae malofan buente tres oras, jumalom y asaguaña, ti jatungo jafa guinin mafatinas.</verse>
        <verse osisID='Acts.5.8'>Ya si Pedro ilegña nu güiya: Sanganeyo cao inbende y tanomiyo pot un tanto. Ya güiya ilegña: Junggan pot ayo na tanto.</verse>
        <verse osisID='Acts.5.9'>Ayonae si Pedro ilegña: Jafa na umatungo jamyo para intienta y Espiritu y Señot! estagüiyaja gui petta y adeng ayo sija y jumafot y asaguamo, ya umachule jaojuyong.</verse>
        <verse osisID='Acts.5.10'>Ayonae enseguidas podong papa gui adengña ya matae; ya y manfamaguon na lalaje manjalom ya masoda güe na matae, ya machule ya majafot gui oriyan y asaguaña.</verse>
        <verse osisID='Acts.5.11'>Ya mato dangculon minaañao gui jilo todo y iglesia, yan y jilo todo ayo sija y jumujungog estesija.</verse>
        <verse osisID='Acts.5.12'>¶ Ya pot y canae y apostoles sija, megae na señat yan mannamanman manmafatinas gui entalo taotao; ya sija todos mandaña gui un jinasoja gui coridot Salomon.</verse>
        <verse osisID='Acts.5.13'>Ya y palo sija, ni un taotao malago dumañae sija; lao y taotao manafandangculo sija.</verse>
        <verse osisID='Acts.5.14'>Ya y manmanjonggue gui Señot, mas maaumenta y linajyan parejoja y lalaje yan y famalaoan;</verse>
        <verse osisID='Acts.5.15'>Ya enao na sija manmangongone malango gui chalan sija, ya manmapopolo gui cama yan y camiya, na para, yaguin malofan si Pedro, y aninengña ufanjinemeja palo guiya sija.</verse>
        <verse osisID='Acts.5.16'>Ya ayonae manmato locue linajyan taotao guinin y siuda, gui oriyan Jerusalem, manmangongone megae na manmalango, yan ayo sija y ninafañachatsaga ni y manáplacha na espiritu: yan manafanjomlo sija.</verse>
        <verse osisID='Acts.5.17'>¶ Ya anae y magas na pale tomojgue julo, yan todo ayo sija y mangachochongña (ni y inetnon Saduseo) ya manbula inigo.</verse>
        <verse osisID='Acts.5.18'>Ya japolo canae gui jilo y apostoles, ya jacone gui calaboson y publico.</verse>
        <verse osisID='Acts.5.19'>Lao y angjet y Señot anae esta puenge, jababa y pettan y calaboso ya manquinene sija, ya ilegña:</verse>
        <verse osisID='Acts.5.20'>Janao fanojgue gui jalom y guimayuus, ya insangane y taotao todo y sinangan este na Linâlâ.</verse>
        <verse osisID='Acts.5.21'>Ya anae jajungog sija ayo, manjalom gui guimayuus, taftataf gui egaan, ya manmamanagüe. Lao anae mato y magas mamale, yan ayo sija y mangachochongña, janafanmaagange y sinedrio yan todo y compañia ni mamapagot ni y famaguon Israel, ya jatago para y calaboso para ujacone sija.</verse>
        <verse osisID='Acts.5.22'>Lao anae manmato y ofisiat sija gui calaboso, ti manmasoda sija; ya manalo tate ya manmañangane,</verse>
        <verse osisID='Acts.5.23'>Ilegñija: Y calaboso, magajet na inseda majujuchomja todo, ya y manmamamumulan manestabaja na manotojgue gui jiyong potta: lao anae inbaba, taya taotao inseda gui sanjalom.</verse>
        <verse osisID='Acts.5.24'>Anae y capitan y guimayuus, yan y manmagas mamale, jajungog este na sinangan ninafanestotba sa ti jatungo manonae ufanjuyong.</verse>
        <verse osisID='Acts.5.25'>Lao mato uno ya mansinangane sija, ilegña: Ayo sija na taotao y inpelo gui calaboso, mangaegue gui guimayuus na manmamananagüe ni y taotao sija.</verse>
        <verse osisID='Acts.5.26'>Ayonae jumanao y capitan yan y manmagas sija, ya manmacone sija, ti manmaafuetsas, sa manmaañao ni y taotao sija, sa noseaja ufanmadago ni acho.</verse>
        <verse osisID='Acts.5.27'>Ya anae manmacone sija, manmapolo gui menan y sinedrio ya manfinaesen ni y magas na pale,</verse>
        <verse osisID='Acts.5.28'>Ilegña: Inguesencatga jamyo na chamiyo fanmamananagüe ni este na naan. Ya estagüe inbula Jerusalem ni y finanagüenmiyo. Ya jinasonmiyo na inchile y jâgân este taotao gui jilomame.</verse>
        <verse osisID='Acts.5.29'>Ya manope si Pedro, yan y palo na apostoles, ilegñija: Nesesita na taosgueña si Yuus finena qui y taotao sija.</verse>
        <verse osisID='Acts.5.30'>Y Yuus y mañaenata sija, janacajulo si Jesus ni ayo y inpino, yan incana gui trongcon jayo.</verse>
        <verse osisID='Acts.5.31'>Guiya jinatsa as Yuus gui agapa na canaeña, para u-Prinsipe yan u-Satbadot, para unae sinetsot iya Israel, yan inasiin y isao.</verse>
        <verse osisID='Acts.5.32'>Ya jame testigo ni este sija na güinaja; yan y Espiritu Santo locue, ni y si Yuus numae ayo sija y umosgue gue.</verse>
        <verse osisID='Acts.5.33'>¶ Ya anae jajungog sija ayo, manchinachat asta y corasonñija, ya manaseyo para ufanmapuno sija.</verse>
        <verse osisID='Acts.5.34'>Ayonae tumojgue julo uno gui sinedrio, un Fariseo, ni y naanña si Gamaliel, na magas y lay, ya maonra ni y taotao todo; ya manago na umanafanlasuja didide ayo sija taotao.</verse>
        <verse osisID='Acts.5.35'>Ya ilegña nu sija: Jamyo lalajen, Israel, adaje jamyo jafa jinasonmimiyo para infatinas ni este sija na taotao.</verse>
        <verse osisID='Acts.5.36'>Sa antes di este sija na jaane cajulo si Teudas, janabanidoso güi taegüije y jaye na taotao; ya iya guiya nae manguaguato un manadan lalaje, guaja buente cuatro sientos mandaña sijaja; ni y mapuno; yan todo ayo sija y umosgue güe manmachalapon ya manjuyong sin jafa.</verse>
        <verse osisID='Acts.5.37'>Ya despues di este na taotao, cajulo si Judas na taotao Galileo, gui jaanen y manmaempadrona; ya jacone un manada gui tateña: ya güiya locue malingo; yan todo ayo sija y umosgue güe manmachalapon.</verse>
        <verse osisID='Acts.5.38'>Lao pago jusangane jamyo: Insetta este sija na taotao, ya inpelo sijaja; sa este na pinagat, pat este na chocho, yaguin guinin y taotao, ufanmayute,</verse>
        <verse osisID='Acts.5.39'>Lao yaguin as Yuus, ti siña inyilang, sa noseaja infanmumo contra si Yuus.</verse>
        <verse osisID='Acts.5.40'>Ya manafamaulegja, ya anae manmaagang y apostoles guiya sija, manmasaulag ya manmatago na chañija sumasangan y naan Jesus, ya manmapolo na ujafanjanao.</verse>
        <verse osisID='Acts.5.41'>Enao mina manjanao gui menan y sinedrio, mansenmagof sa japolo na ujamerese pumadese y minamajlao pot y naan Jesus.</verse>
        <verse osisID='Acts.5.42'>Ya todo y jaane sija, ti mandescacansa manmamanagüe yan manmañangane as Jesus ni y Cristogüe, gui guimayuus, yan y iyasija.</verse>
      </chapter>
      <chapter osisID='Acts.6'>
        <verse osisID='Acts.6.1'>YA ayo sija na jaane anae lumamegae y disipulo sija, mangogonggong y Helenitas sija contra y Hebreo sija, sa y manbiuda guiya sija, ti manmaatiende gui sinetbeñija cada jaane.</verse>
        <verse osisID='Acts.6.2'>Ayonae y dose, jaagang y manadan disipulo guato guiya sija, ya ilegñija: Ti tunas na tapolo y sinangan Yuus, ya tasetbe y lamasa sija.</verse>
        <verse osisID='Acts.6.3'>Enaomina mañelo, aligao entre jamyo siete na taotao ni y manmauleg, ni y manbula Espiritu, yan minejnalom, ya tapolo para este na chocho.</verse>
        <verse osisID='Acts.6.4'>Lao jita, tasigueja fitme y manmanaetae, yan y sinetbe y sinangan.</verse>
        <verse osisID='Acts.6.5'>Ya ayo na sinangan, ninafanmagof y manada todo; ya maayeg si Esteban, un taotao na bula jinenggue yan Espiritu Santo, yan si Felipe, yan si Prócoro, yan si Nicanor, yan si Timón, yan si Parmenas, yan si Nicolás proseliton Antioquia.</verse>
        <verse osisID='Acts.6.6'>Ya manmaplanta gui menan y apostoles: ya anae munjayan manmanaetae, japolo y canaeñija gui jiloñija.</verse>
        <verse osisID='Acts.6.7'>Ya y sinangan Yuus lumalamegae; ya y disipulo megae manmaumentaña guiya Jerusalem; ya dangculon manadan mamale locue, manmanosgue ni y jinenggue.</verse>
        <verse osisID='Acts.6.8'>¶ Ya si Esteban, bula y grasia yan ninasifia, jafatinas namanman na milagro yan señat gui entalo y taotao sija.</verse>
        <verse osisID='Acts.6.9'>Lao guaja mangajulo güije gui sinagoga ni y manmafanaan sinagogan Libertinos, yan Sireneo sija, yan Alejandrino sija, yan ayo sija iya Silisia, yan Asia, managuaguat yan si Esteban.</verse>
        <verse osisID='Acts.6.10'>Lao tisiña macontra y tiningo, yan y Espiritu ni y jasangan.</verse>
        <verse osisID='Acts.6.11'>Ya manmasusuug y taotao sija na ujaalog: Injingogja güe na jasangan y chinatfino contra si Moises, yan contra si Yuus.</verse>
        <verse osisID='Acts.6.12'>Ya manafangalamten y taotao sija, yan y manamco, yan y escribasija; ya manmato guiya güiya, ya macone güe guato gui sinedrio,</verse>
        <verse osisID='Acts.6.13'>Ya manmamalo testigo na ti magajet, ni ilegñija: Este na taotao ti malago bumasta cumuentos chinatfino contra este y santos na lugat, yan contra y tinago:</verse>
        <verse osisID='Acts.6.14'>Sa injingogja gue ilegña, na este y as Jesus taotao Nasaret uyulang este na lugat, yan utulaeca, y costumbre ni y jaentregajit si Moises.</verse>
        <verse osisID='Acts.6.15'>Ya todo ayo sija y manmatatachong gui sinedrio, maaatan güe, ya malie y mataña na calang matan angjet.</verse>
      </chapter>
      <chapter osisID='Acts.7'>
        <verse osisID='Acts.7.1'>AYONAE ilegña y magas mamale: Taegüine este sija?</verse>
        <verse osisID='Acts.7.2'>Ya güiya ilegña: Mañelujo lalaje yan mañaena, ecungog. Si Yuus y minalag fumatoigüe y tatata as Abraham anae estatabaja guiya Mesopotamia, antes di usaga Charran.</verse>
        <verse osisID='Acts.7.3'>Ya ilegña nu güiya: Suja gui tanomo yan y manparientesmo, ya maela jalom gui tano ni y finanuejo nu jago.</verse>
        <verse osisID='Acts.7.4'>Ya güiya jumanao juyong gui tano y Chaldeosija, ya sumaga Charran: ya desde ayo, anae matae si tataña, ninamalofangüe as Yuus güine mague na tano anae mañasaga jamyo pago.</verse>
        <verse osisID='Acts.7.5'>Ya ti ninae güe jafa na erensiaña güije, aje, taya ni para upolo y adengña gui jiloña: lao prinemete güe na uninae para güinajaña, yan y semiyaña despues di güiya, sa güiyaja trabia tataepatgon.</verse>
        <verse osisID='Acts.7.6'>Ya si Yuus jasangan taegüine, Na y semiyaña utaotao juyong gui ti tanoña; yan manmacone ya manmancautiba, ya manmatrata taelaye cuatro sientes años.</verse>
        <verse osisID='Acts.7.7'>Ya y nasion ni y manmancautiba, bae jujusga, ilegña si Yuus; na despues di ayo, ufanmamaela juyong ya guajo jumasetbe güine na lugat.</verse>
        <verse osisID='Acts.7.8'>Yan manae güe ni y traton sirconsision: ya si Abraham jalilis si Ysaac, ya masirconsida güe gui mina ocho na jaane; ya si Ysaac jalilis si Jacob; ya si Jacob jalilis y dose na patriarcasija.</verse>
        <verse osisID='Acts.7.9'>Ya y patriarca sija pot y inigoñija, mabende si José guiya Egipto: lao si Yuus estaba guiya güiya,</verse>
        <verse osisID='Acts.7.10'>Ya ninalibre güe todo gui chinatsaga, yan ninae güe finaborese yan tiningo, gui menan Faraon, ray guiya Egipto; yan ninamagalaje güe guiya Egipto, yan todo y guimaña.</verse>
        <verse osisID='Acts.7.11'>Ayonae mato niñalang todo gui tano Egipto yan Charran, yan dangculon chinatsaga: ya y mañaenata ti manmañoda nengcanoñija.</verse>
        <verse osisID='Acts.7.12'>Lao anae si Jacob jajungog na guaja trigo guiya Egipto, jatago y mañaenata finenana na biaje.</verse>
        <verse osisID='Acts.7.13'>Ya y mina dos biaje, matungo si José ni y mañeluña: ya y parientes José janatungo si Faraon.</verse>
        <verse osisID='Acts.7.14'>Ya manago si José na umaagange si tataña as Jacob para iya güiya, yan todo y manparientesña, setentaisinco na taotao.</verse>
        <verse osisID='Acts.7.15'>Ya si Jacob jumanao papa Egipto, ya matae güije yan y mañaenata sija.</verse>
        <verse osisID='Acts.7.16'>Ya manmachule guato Siquem, ya manmapolo gui naftan, ni y finajan Abraham pot salape, gui famaguon Emmor guiya Siquem.</verse>
        <verse osisID='Acts.7.17'>Lao anae esta jijot y tiempon y promesa, ni y si Yuus manjula as Abraham, ya y taotao lumamegae, yan manlajyan guiya Egipto,</verse>
        <verse osisID='Acts.7.18'>Asta qui y otro ray cajulo, ya ti jatungo si José.</verse>
        <verse osisID='Acts.7.19'>Este jausa y malamañaña gui manparientesta, yan jatrata taelaye y mañaenata, sa janafanmayute y famaguonñija ni y pago finañago para chañija fanlalâlâ.</verse>
        <verse osisID='Acts.7.20'>Ya ayo na tiempo nae mafañago si Moises, ya sumenbonito; ya mapogsae gui guima tataña tres meses.</verse>
        <verse osisID='Acts.7.21'>Ya anae mayute, y jagan Faraon jumoca, ya pinegsae para lajiña.</verse>
        <verse osisID='Acts.7.22'>Ya si Moises, maeyag ni y todo y tiningo y taotao Egipto, ya mangaeninasiñaña y finoña yan y chechoña sija.</verse>
        <verse osisID='Acts.7.23'>Ya anae cana jacumple cuarenta años y sacaña, mato gui corasonña na ubisita y mañeluña ni y famaguon Israel.</verse>
        <verse osisID='Acts.7.24'>Ya jalie uno guiya sija ni y japadese y maltrato, ya jadefiende y mumatrata, ya japuno y taotao Egipto.</verse>
        <verse osisID='Acts.7.25'>Sa pineluña na jatungo y mañeluña na uninafanlibre as Yuus ni y canaeña; lao ti jatungo sija.</verse>
        <verse osisID='Acts.7.26'>Ya y inagpaña na jaane, jafanue sija nu güiya anae managuaguat, ya malago na unaunoja talo sija, ilegña: Señores, jamyo mañelo; jafa na mananataelaye y uno yan y otro?</verse>
        <verse osisID='Acts.7.27'>Lao ayo y minalalamen y tiguangña, jachonegñaejon, ilegña: Jaye munamagas jao gui jilo mame?</verse>
        <verse osisID='Acts.7.28'>Malago jao unpunoyo taegüije anae unpuno nigap y taotao Egipto?</verse>
        <verse osisID='Acts.7.29'>Ya ninafalago si Moises ni este na sinangan, ya tumaotao juyong gui tano Madian, gui anae jalilis y dos na lajiña.</verse>
        <verse osisID='Acts.7.30'>Ya anae jacumple cuarenta años, mato guiya güiya un angjet gui jalomtano gui egso Sinae, gui mañila y guafe gui jalom y trongcon chaguan.</verse>
        <verse osisID='Acts.7.31'>Ya anae jalie ayo si Moises, ninagosmanman ni y liniiña; ya anae lumajijot para ugueslie, y inagang y Señot mato guiya güiya,</verse>
        <verse osisID='Acts.7.32'>Ilegña: Guajo y Yuus y mañaenamo, y Yuus Abraham, yan y Yuus Ysaac, yan y Yuus Jacob. Lao si Moises manlalaolao, ya ti siña jaatan.</verse>
        <verse osisID='Acts.7.33'>Ya y Señot ilegña nu güiya: Pula y sapatosmo gui adengmo; sa y lugat anae tumotojgue jao, santos na oda.</verse>
        <verse osisID='Acts.7.34'>Sa seguro julie, y manmasapet y taotaojo guiya Egipto, yan jujungog y inigongñiñija, ya tumunogyo para junafanlibre sija. Ya pago maela jao, sa jutago jao guato Egipto.</verse>
        <verse osisID='Acts.7.35'>Este y as Moises ni y jarechasa ilegñija: Jaye munamagas jao yan unjues? Güiya tinago as Yuus na umagas yan uninafanlibre pot y canae y angjet ni y mafato guiya güiya gui jalomtano.</verse>
        <verse osisID='Acts.7.36'>Güiya chumule sija juyong, ya despues manfinanue ni y namanman, yan señat sija gui tano Egipto, yan y Tasen Agaga, yan y jalomtano cuarenta anos.</verse>
        <verse osisID='Acts.7.37'>Este ayo y as Moises, ni y ilegña ni y famaguon Israel: Y Yuusmiyo janacajulo un profeta guiya jamyo gui mañelunmiyo taegüine iya guajo.</verse>
        <verse osisID='Acts.7.38'>Este ayo y estaba gui inetnon, gui jalomtano, yan y angjet ni y cumuentuse güe gui egso Sinae, yan y mañaenata; ni y rumesibe y nalâlâ na tinago para ufanmanaejit.</verse>
        <verse osisID='Acts.7.39'>Ni y mañaenata ti manmalago jaosgue lao mayute juyong guiya sija, ya y corasonñija manalo tate Egipto,</verse>
        <verse osisID='Acts.7.40'>Ilegñija as Aaron: Fatinasejam Yuus para ujanao gui menanmame, as este y as Moises ni y cumonejam juyong gui tano Egipto, ti intingo jafa ujuyong.</verse>
        <verse osisID='Acts.7.41'>Ya sija manmamatinas un tatnero, ya machule y inefrese para idolo sija, güije sija na jaane, ya ninafansenmagof ni y checho y canaeñija.</verse>
        <verse osisID='Acts.7.42'>Ayonae jabira si Yuus, ya japolo na ujaadora y inetnon y langet; taegüije esta matugue gui leblon y profeta: O jamyo ni y guima Israel, inofreseyo pinino gâgâ sija yan inefrese sija gui cuarenta años gui jalomtano?</verse>
        <verse osisID='Acts.7.43'>Yan injatsa y tabemaculon Moloc, yan y estreyas y Yuus Refán, jechura sija ni y infatinas para inadora sija; ya guajo juchule jamyo mas chago qui Babilonia.</verse>
        <verse osisID='Acts.7.44'>Y mañaenata, guaja ni y tabernaculon y testimonio gui jalomtano, taegüije tinanchoña ni ilegña as Moises na ufatinas taemanoja na jechura y liniiña.</verse>
        <verse osisID='Acts.7.45'>Ni y mañaenata locue gui tiempoñija a machule jalom yan si Josué anae jumalom gui erensian y Gentiles, ni y si Yuus yumute juyong gui menan y mañaenata, asta y jaanen David;</verse>
        <verse osisID='Acts.7.46'>Ni y sumoda finaborese gui menan Yuus, yan jagagao na ualiligao tabernaculo para si Yuus Jacob.</verse>
        <verse osisID='Acts.7.47'>Lao si Salomon fumatinase güe un guma.</verse>
        <verse osisID='Acts.7.48'>Sa y Gueftaquilo, ti sumasaga gui guima sija ni y finatinas canae; taegüije y sinangan y profeta.</verse>
        <verse osisID='Acts.7.49'>Y langet tronujo, ya y tano fañajangan y papa adengjo; jafa na guma injatsayeyo? ilegña y Señot; pat jafa na sagayan nae jusaga?</verse>
        <verse osisID='Acts.7.50'>Ada ti y canaejo fumatinas todo este sija na güinaja?</verse>
        <verse osisID='Acts.7.51'>Jamyo ni y gaetongjo tiso, yan ti manmasirconsida y corason yan y talanga, sa siempre incontra y Espiritu Santo; taegüije y checho y mañaenanmiyo inchechegüe.</verse>
        <verse osisID='Acts.7.52'>Jaye gui profeta ti japetsigue y mañaenanmiyo? ya japuno ayo sija y manmañangangane antes ni y mamamaela Uno na Tunas; ya jamyo pago inentrega, yan inpino;</verse>
        <verse osisID='Acts.7.53'>Ni y inresibe y tinago pot y inareglan y angjet, ya ti inadaje.</verse>
        <verse osisID='Acts.7.54'>¶ Ya anae jajungog estesija, manchinachat asta y corasonñija, ya janafañegcheg y nifenñija guiya güiya.</verse>
        <verse osisID='Acts.7.55'>Lao güiya, bula ni y Espiritu Santo, ya jaatan meton y langet, ya jalie y minalag Yuus, yan si Jesus na tumotojgue gui agapa na canae Yuus.</verse>
        <verse osisID='Acts.7.56'>Ya ilegña, Estagüe na julie y langet na mababa, ya y Lajin taotao tumotojgue gui agapa na canae Yuus.</verse>
        <verse osisID='Acts.7.57'>Ayonae sija managang ni y dangculo na inagangñija, yan jatampe y talanganñija, ya manmalago guato guiya güiya;</verse>
        <verse osisID='Acts.7.58'>Ya mayute juyong gui siuda, ya mafagas ni y acho: ya y testigo sija, japolo papa y magagoñija gui adeng un patgon na taotao na y naanña si Saulo.</verse>
        <verse osisID='Acts.7.59'>Ya mafagas ni y acho si Esteban, ya jaaagang ni Yuus, ilegña: Señot, Jesus, resibe y Espiritujo.</verse>
        <verse osisID='Acts.7.60'>Ya dumimo papa, ya umagang ni y dangculo na inagangña, ilegña: Señot, chamo pumopolo este na isao gui cuentanñija; ya anae munjayan jasangan este, maego.</verse>
      </chapter>
      <chapter osisID='Acts.8'>
        <verse osisID='Acts.8.1'>YA si Saulo jaconsiente gui finataeña. Ya ayo ni tiempo, guaja dangculon pinetsigue contra y iglesia guiya Jerusalem; ya todo sija, ni ti apostoles, manmachalapon gui tano Judea, yan Samaria;</verse>
        <verse osisID='Acts.8.2'>Ya y mandeboto na taotao, macatga si Esteban para umajafot, ya dangculo inigungñija pot güiya.</verse>
        <verse osisID='Acts.8.3'>Ya si Saulo jayulang y inetnon mangilisyano, ya jumalom gui cada guma, ya jabatatangga y lalaje yan y famalaoan para ufanmapreso.</verse>
        <verse osisID='Acts.8.4'>Enaomina ayo sija y manmachalapon, manjanao para todo y lugat, ya japredidica y sinangan.</verse>
        <verse osisID='Acts.8.5'>Ayonae si Felipe mapos papa gui siuda Samaria, ya japredica guiya sija si Cristo.</verse>
        <verse osisID='Acts.8.6'>Ya y linajyan taotao sija, manunoja, ya maatituye ayo sija y sinangan Felipe, anae malie yan majungog y señat ni y finatinasña.</verse>
        <verse osisID='Acts.8.7'>Sa megae y manáplacha na espiritu, manaagang ni y dangculo na inagang, yan manjujuyong güije todo gui anae mañasaga; yan megae na manparalitico, yan mancojo, manafanjomlo.</verse>
        <verse osisID='Acts.8.8'>Ya guaja un dangculon minagof güije na siuda.</verse>
        <verse osisID='Acts.8.9'>¶ Lao guaja un taotao güije na siuda, na y naanña si Simon; ya antes ni tiempo, jaencanta yan jafababa y taotao sija ni y magicaña guiya Samaria, japolo güe na güiya uno dangculo.</verse>
        <verse osisID='Acts.8.10'>Ya todo umatituye, desde y diquique asta y dangculo, ilegñija: Este na taotao, y dangculo na ninasiñan Yuus.</verse>
        <verse osisID='Acts.8.11'>Ya mantituye, sa apmam na tiempo na numamanman ni y magicaña.</verse>
        <verse osisID='Acts.8.12'>Lao anae manmanjonggue as Felipe ni y japredica y ebangelio y raenon Yuus, yan y naan Jesucristo, manmatagpange todo, lalaje yan famalaoan.</verse>
        <verse osisID='Acts.8.13'>Ya si Simon manjonggue locue; ya anae matagpange, sumisijaja yan Felipe, ya ninamanman anae jalie y milagro yan y señat sija ni y manmafatinas.</verse>
        <verse osisID='Acts.8.14'>¶ Ya y apostoles, ni y manestataba Jerusalem anae majungog na iya Samaria jaresibe y sinangan Yuus, matago guato si Pedro yan si Juan;</verse>
        <verse osisID='Acts.8.15'>Ya anae manmato guato, jatayuyute sija, para ujaresibe y Espiritu Santo:</verse>
        <verse osisID='Acts.8.16'>(Sa trabia ti tumutunog gui jilo una guiya sija; sa manmatagpangeja pot y naan y Señot Jesus).</verse>
        <verse osisID='Acts.8.17'>Ayonae japolo y canaeñija gui jiloñija, ya maresibe y Espiritu Santo.</verse>
        <verse osisID='Acts.8.18'>Ya anae jalie si Simon na pot y japolo y canaeñija y apostoles, manmannae ni y Espiritu Santo, jaofrese sija salape,</verse>
        <verse osisID='Acts.8.19'>Ilegña: Naeyo locue ni este na ninasiña, ya masqueseaja jaye nae jupolo y canaejo, uresibe y Espiritu Santo.</verse>
        <verse osisID='Acts.8.20'>Lao si Pedro, ilegña nu güiya: Y salapemo ufalingo yan jago, sa jinasomo na y ninaen Yuus mafafajan salape.</verse>
        <verse osisID='Acts.8.21'>Taya pattemo ni suertemo güine, sa y corasonmo ti tunas gui menan Yuus.</verse>
        <verse osisID='Acts.8.22'>Enaomina fañotsot ni este y tinaelayemo, ya untayuyute si Yuus, yaguin siña maasie jao ni y jinason y corasonmo.</verse>
        <verse osisID='Acts.8.23'>Sa julie na gaegue jao gui lalaet y minalaet, yan y guineden y tinaelaye.</verse>
        <verse osisID='Acts.8.24'>Ayonae manope si Simon, ya ilegña: Tayuyuteyo gui Señot, ya chañija fanmafato guiya guajo ni uno gui este sija sinanganmiyo.</verse>
        <verse osisID='Acts.8.25'>¶ Enao mina sija, anae guinin janae testimonio yan jasangan y sinangan y Señot, manalo guato Jerusalem, y japredica y ebangelio gui megae na sengsong y taotao Samaria sija.</verse>
        <verse osisID='Acts.8.26'>Ya y angjet y Señot jacuentuse si Felipe ilegña: Cajulo, ya unjanao guato gui sanjaya gui chalan ni y jumajanao desde Jerusalem, asta Gasa ni y desierto.</verse>
        <verse osisID='Acts.8.27'>Ya cajulo, ya mapos; ya estagüe un taotao Etiopia na eunuco na gaeninasiña na dangculo gui papa Candase raynan taotao Etiopia sija, ya güiya encatgao todo ni y güinajan y ray na, ya mato Jerusalem para ufanadora.</verse>
        <verse osisID='Acts.8.28'>Ya tumalo guato, ya matachong gui jilo y iyoña carruaje ya jataetae y profeta Isaias.</verse>
        <verse osisID='Acts.8.29'>Ya y Espiritu ilegña as Felipe: Janao jijot ya undañae y carruaje.</verse>
        <verse osisID='Acts.8.30'>Ya malago guato guiya güiya si Felipe, ya anae jajungog na jatataetae y profeta Isaias, ilegña: Untungo jafa tinaetataemo?</verse>
        <verse osisID='Acts.8.31'>Ya ilegña: Jafa taemano siñayo yaguin taya fumanagüeyo? ya jagaogao na ucajulo ya ujasija matachong.</verse>
        <verse osisID='Acts.8.32'>Ya y lugat gui Tinigue ni y jatataetae, taegüine: Macone taegüije y quinilo yaguin macone para umapuno; yan parejo yan y cotdero ni y ti cumecuentos gui menan y dumadasae, taegüejeja ti jabababa y pachotña.</verse>
        <verse osisID='Acts.8.33'>Ya y inimitdeña nae y juisioña munajanao; ya jaye usinangan claro y generasionña? sa y linâlâfia machule gui tano.</verse>
        <verse osisID='Acts.8.34'>¶ Ya y eunuco jaope si Felipe ilegña: Jutayuyut jao, jaye jasangangane y profeta ni este? güiyaja, pat otro taotao?</verse>
        <verse osisID='Acts.8.35'>Ayonae jababa si Felipe y pachotña, ya jatutujon gui este na tinigue sigue di mapredica güe si Jesus.</verse>
        <verse osisID='Acts.8.36'>Ya mientras jumajanao gui jinanaoñija, manmato gui un janom; ya ilegña y eunuco: Estagüe janom; jafa uchomayo para jumatagpange?</verse>
        <verse osisID='Acts.8.37'>Ilegña si Felipe: Yaguin unjonggue contodo y corasonmo, siñaja jao. Ya manope ilegña: Jujonggue na si Jesucristo y Lajin Yuus.</verse>
        <verse osisID='Acts.8.38'>Ya manago na umanasaga y carruaje; ya tumunog y dos gui jalom janom, si Felipe yan y eunuco; ya tinagpange güe.</verse>
        <verse osisID='Acts.8.39'>Ya anae jumuyong guinin y janom, quinene si Felipe ni y Espiritun y Señot, ya ti linie ni y eunuco mas, lao jasigue y jinanaoña sumenmagof.</verse>
        <verse osisID='Acts.8.40'>Lao si Felipe esta masoda guiya Asoto; ya malofan inanaco todo manpredidica ebangelio gui siuda todos, asta qui mato güe guiya Sesarea.</verse>
      </chapter>
      <chapter osisID='Acts.9'>
        <verse osisID='Acts.9.1'>YA si Saulo, sisigueja di jumagong juyong y amenaso yan matadura contra y disipulon y Señot, ya mapos para y magas mamale,</verse>
        <verse osisID='Acts.9.2'>Ya jagagao catta, para Damasco gui sinagoga, para yaguin jasoda jaye güine na Jinanaoña, masqueseaja, laje pat palaoan, siña ucone preso para Jerusalem.</verse>
        <verse osisID='Acts.9.3'>Ya y jinanaoña, susede na matogüe jijot Damasco; ya enseguidas manina gui oriyaña y candet guinen y langet;</verse>
        <verse osisID='Acts.9.4'>Ya podonggüe gui jilo oda, ya jajungog y inagang na ilegña nu güiya: Saulo, Saulo, sa jafa na unpetsisiguejayo?</verse>
        <verse osisID='Acts.9.5'>Ya ilegña: Jaye jao Señot? ya ilegña: Guajo si Jesus ni y unpetsisigue:</verse>
        <verse osisID='Acts.9.6'>Lao cajulo ya janao falag y siuda, ya ayonae unmasangane jafa unfatinas.</verse>
        <verse osisID='Acts.9.7'>Ya y taotao sija ni y mangachochongña manojgue ya taya cuentosñija; jajujungogja y inagang, lao taya taotao liniiñija.</verse>
        <verse osisID='Acts.9.8'>Ya si Saulo cajulo guinin y jilo oda; ya anae mababa y atadogña taya jalie, lao mamantiene canaeña, ya macone guato Damasco.</verse>
        <verse osisID='Acts.9.9'>Ya sumaga güije tres na jaane, ni manatan, yan ni chumocho, yan ni gumimen.</verse>
        <verse osisID='Acts.9.10'>¶ Ya estaba güije un disipulo guiya Damasco, na y naanña si Ananias; sa güiya sinangane ni y Señot gui vision, ilegña: Ananias; ya güiya ilegña: Estagüiyajayo Señot.</verse>
        <verse osisID='Acts.9.11'>Ya y Señot ilegña nu güiya: Cajulo ya janao falag y caye ni y mafanaan tunas, ya unaligao y guima Judas, uno na y naanña Saulo, taotao Tarso, sa estagüe na mananaetae,</verse>
        <verse osisID='Acts.9.12'>Ya guinin jalie gui vision un taotao na y naanña si Ananias, na mato ya japolo y canaeña guiya güiya para uninafanlie.</verse>
        <verse osisID='Acts.9.13'>Ya si Ananias, manope ilegña: Señot, megae jujungog ni este na taotao, na megae na taelaye finatinasña gui mañantosmo guiya Jerusalem.</verse>
        <verse osisID='Acts.9.14'>Ya güine na gaeninasiña guinin y magas mamale, para ugode todo ayo sija y umaagang y naanmo.</verse>
        <verse osisID='Acts.9.15'>Lao y Señot ilegña nu güiya: Janao unjanao; sa güiya y inayeg na nayan guiya guajo, para uchule y naanjo gui menan y Gentiles, yan y ray sija, yan y famaguon Israel:</verse>
        <verse osisID='Acts.9.16'>Sa guajo fumanue güe cuanto mandangculon güinaja, na janesesita umasapet pot y naanjo.</verse>
        <verse osisID='Acts.9.17'>Ya si Ananias jumanao, ya jumalom gui guima; ya japolo y canaeña guiya güiya, ilegña: Chelujo Saulo, y Señot as Jesus ni y mato guiya jago gui chalan anae mamamaela jao, jatagoyo para usiña unlie, yan unbula ni y Espiritu Santo.</verse>
        <verse osisID='Acts.9.18'>Ya enseguidas manbasnag guinin y mataña taegüije y guenaf sija: ya manlie, ya cajulo ya matagpange.</verse>
        <verse osisID='Acts.9.19'>Ya anae chumocho ninametgot. Ya si Saulo güije sija na jaane dumisipulo guiya Damasco.</verse>
        <verse osisID='Acts.9.20'>¶ Ya enseguidas japredica gui sinagoga na si Jesus güiya y Lajin Yuus.</verse>
        <verse osisID='Acts.9.21'>Lao todo y jumungog güe, ninafanmanman ya ilegñija: Ada ti este ayo y yumulang ayo sija y umagang este na naan guiya Jerusalem? ya guinin mato güine pot enao na jinaso, para ucone ya ugode guato gui magas mamale.</verse>
        <verse osisID='Acts.9.22'>Lao si Saulo lumalametgotja, yan janafangadon y Judio sija ni y mañasaga Damasco, sa jafanue na este si Cristo.</verse>
        <verse osisID='Acts.9.23'>¶ Ya anae manmalofan megae na jaane, mandaña y Judio sija para umapuno güe.</verse>
        <verse osisID='Acts.9.24'>Lao y ninanggañiñija, matungo gui as Saulo. Ya sija japupulanja y trangcasija, jaane yan puenge para umaquepuno güi.</verse>
        <verse osisID='Acts.9.25'>Ayonae macone puenge ni y disipulo, ya masajguane gui un canastra, ya manatunog gui quelat.</verse>
        <verse osisID='Acts.9.26'>¶ Ya anae mato güe Jerusalem, malago na udañae y disipulo sija; lao sija manmaañao nu güiya, ya ti majonggue na disipulo güe.</verse>
        <verse osisID='Acts.9.27'>Lao quinene as Barnabé guato gui disipulo sija, ya jasangane sija jaftaemano y liniiña ni y Señot gui chalan ya jacuentuse nu güiya, ya jaftaemano manpredica matatnga si Saulo güiya Damasco ni y naan Jesus.</verse>
        <verse osisID='Acts.9.28'>Ya mañisijaja manjuyong yan manjalom guiya Jerusalem.</verse>
        <verse osisID='Acts.9.29'>Ya japredica matatnga ni y naan Señot Jesus: ya jasangan managuaguat yan y Helenista sija; lao maquequepunoja güe nu sija.</verse>
        <verse osisID='Acts.9.30'>Ya anae matungo ni y mañelo, macone güe para Sesarea, ya matago para Tarso.</verse>
        <verse osisID='Acts.9.31'>¶ Ya mangaepas todo y iglesia sija guiya Judea, yan Galilea, yan Samaria, ya manmamanagüe, ya manmamomocat gui minaañao as Señot, yan y minagof y Espiritu Santo, lumamegae.</verse>
        <verse osisID='Acts.9.32'>¶ Ya susede anae malofan si Pedro gui todo y lugat, na matogüe locue gui mañantos ni y mañasaga Lydda.</verse>
        <verse osisID='Acts.9.33'>Ya mañoda güije un taotao na y naanña si Eneas, na esta ocho años gui cama, sa malango paralitico.</verse>
        <verse osisID='Acts.9.34'>Ya ilegña si Pedro nu güiya: Eneas, si Jesucristo unninajomlo: cajulo ya unfamauleg y camamo. Ya enseguidas cajulo.</verse>
        <verse osisID='Acts.9.35'>Ya todo y mañasaga guiya Lyyda yan. Saron, malie güe; ya jabira sija para y Señot.</verse>
        <verse osisID='Acts.9.36'>¶ Ya guaja un disipulo guiya Joppe, na y naanña Tabita: na comequeilegña Dorcas; este na palaoan bula manmauleg na chocho, yan limosna sija ni y finatinasña.</verse>
        <verse osisID='Acts.9.37'>Ya ayo sija na jaane, mumalango, ya matae; ya anae munjayan mafagase, mapolo gui aposento gui san jilo.</verse>
        <verse osisID='Acts.9.38'>Ya como jijot Lydda guiya Joppe, ya majungog ni y disipulo sija na gaegue güije si Pedro, matago dos taotao para iya güiya, para umagagao: munga atrasao na ufato guiya jame.</verse>
        <verse osisID='Acts.9.39'>Ayonae cajulo si Pedro, ya jumanao mañisija. Ya anae matogüe, macone guato gui aposento gui san jilo; ya todo y manbiuda manotojgue gui oriyaña ya manatanges ya mafanue ni y magago sija ni y finatinas Dorcas anae manisija.</verse>
        <verse osisID='Acts.9.40'>Lao ninafañuja as Pedro, ya dumimo ya manaetae; ya jabira güe guato gui tataotao, ya ilegña: Tabita, cajulo. Ya jababa y atadogña: ya anae jalie si Pedro matachong julo.</verse>
        <verse osisID='Acts.9.41'>Ya janae si Pedro ni y canaeña, ya jinatsa güe julo; ya si Pedro jaagang todo y mañantos yan y manbiuda, ya japresenta na lâlâ.</verse>
        <verse osisID='Acts.9.42'>Ya matungo todo guiya Joppe; ya megae manmanjonggue ni y Señot.</verse>
        <verse osisID='Acts.9.43'>Ya susede na sumaga si Pedro guiya Joppe megae na jaane gui guima un taotao na y naanña si Simon titumo.</verse>
      </chapter>
      <chapter osisID='Acts.10'>
        <verse osisID='Acts.10.1'>YA estaba güije un taotao guiya Sesarea na y naanña si Cornelio, ya senturion y inetnon sendalo na mafanaan, inetnon Italiano.</verse>
        <verse osisID='Acts.10.2'>Deboto na taotao, yan maañao as Yuus contodo y guimaña, ni y janae limosna gui taotao, yan jatatayuyutja siempre si Yuus.</verse>
        <verse osisID='Acts.10.3'>Jalie gui vision claroja y angjet Yuus na mamamaela guiya güiya gui mina nuebe na ora gui jaane, ya ilelegña nu güiya: Cornelio.</verse>
        <verse osisID='Acts.10.4'>Ya anae jaatan, ninamaañao, ya ilegña: Jafa Señot? Ya ilegña nu güiya: Y tinayuyutmo yan y limosnamo, manmato julo para umajaso gui menan Yuus.</verse>
        <verse osisID='Acts.10.5'>Ya pago, fanago lalaje para Joppe, ya umacone mague si Simon ni y apeyiduña Pedro:</verse>
        <verse osisID='Acts.10.6'>Güiya sumasaga yan un Simon titumo, na y guimaña gaegue gui oriyan tase.</verse>
        <verse osisID='Acts.10.7'>Ya anae mapos y augjet ni y cumuentutuse güe jaagang dos gui tentagoña gui guimaña yan un sendalo na deboto guiya sija, ni y maayuyuda güe siempre;</verse>
        <verse osisID='Acts.10.8'>Ya anae jasangane sija todo ni este na güinaja, jatago sija para Joppe.</verse>
        <verse osisID='Acts.10.9'>¶ Ya y inagpaña anae manjajanao gui jinanaoñija, ya manjijot gui siuda, cajulo si Pedro gui jilo guma para ufanaetae, gui mina saes na ora.</verse>
        <verse osisID='Acts.10.10'>Ya mato y niñalangña, ya malago na uchocho: ya mientras mafamaulilique naña nu sija, malingo y jinasoña.</verse>
        <verse osisID='Acts.10.11'>Ya jalie y langet na mababa, yan un nayan na tumunog para iya güiya, taegüije y dangculon sabanas na magogode y cuatro punta ya mapolo papa, gui jilo tano;</verse>
        <verse osisID='Acts.10.12'>Ya mañañajguan todo clasen gâgâ ni y cuatro patasñija, yan y gâgâ ni y mangucunanaf gui jilo y tano, yan y pajaro sija gui aire.</verse>
        <verse osisID='Acts.10.13'>Ya mato un inagang guiya güiya, ilegña: Cajulo Pedro: puno ya uncano.</verse>
        <verse osisID='Acts.10.14'>Lao si Pedro ilegña: Aje Señot; sa guajo ti guinen juchocho ni jafa na güinaja ni y comun pat áplacha.</verse>
        <verse osisID='Acts.10.15'>Ya y inagang mato guiya güiya talo gui mina dos biaje, ilegña: Jafa y janagasgas si Yuus, chamo fumatitinas comun.</verse>
        <verse osisID='Acts.10.16'>Ya este mafatinas pot tres biaje; ya enseguidas y nayan machule julo talo gui langet.</verse>
        <verse osisID='Acts.10.17'>¶ Ya mientras bumuebuente gui sumenjalom si Pedro ni y jafa liniiña na vision, estagüiya sija y taotao ni y manmatago guinin as Cornelio, na manmamamaesen ni y guima Simon ya manotojgue gui trangca.</verse>
        <verse osisID='Acts.10.18'>Ya managang, ya manmamaesen cao sumasaga güije si Simon ni y apiyiduña Pedro.</verse>
        <verse osisID='Acts.10.19'>Ya mientras jajajaso si Pedro y vision, y Espiritu ilegña nu güiya: Estagüe tres taotao na maaliligao jao.</verse>
        <verse osisID='Acts.10.20'>Cajulo ya tunog papa, chamo bumuebuente na unjanao yan sija, sa guajo tumago sija.</verse>
        <verse osisID='Acts.10.21'>Ya si Pedro tumunog papa para ayo taotao sija ya ilegña: Estagüiyayo ni y inaliligao; jafa guaja na inaliligaoyo?</verse>
        <verse osisID='Acts.10.22'>Ya sija ilegñija: Si Cornelio ni y senturion, un taotao na tunas yan maañao as Yuus, yan guaja mauleg na testimonio gui entalo todo y nasion y Judio sija, sa ninatungo as Yuus pot y Santos na angjet ni y tinago jao na unjalom gui guimaña, ya ufanjungog finijo guiya jago.</verse>
        <verse osisID='Acts.10.23'>¶ Ya jaagang sija na ufanjalom, ya ufañaga. Ya y inagpaña jumanao si Pedro yan sija, yan palo gui mañelo ni y manguinin Joppe maosgaejon güe,</verse>
        <verse osisID='Acts.10.24'>Ya y inagpaña talo na jaane, manjalom Sesarea. Ya manninanangga as Cornelio, ya jaagange y manparientesña yan y amiguña sija ni y guesmanatungo.</verse>
        <verse osisID='Acts.10.25'>Ya susede anae jumalom si Pedro, na tinagam as Cornelio, ya dumimo papa ya inadora güe.</verse>
        <verse osisID='Acts.10.26'>Lao jinatsa as Pedro, ya ilegña: Tojgue julo, sa guajo taotaojayo locue.</verse>
        <verse osisID='Acts.10.27'>Ya anae cumuecuentos y dos, jumalom, ya jasoda megae ni y manmato ya mandaña;</verse>
        <verse osisID='Acts.10.28'>Ya si Pedro ilegña nu sija: Intingoja na ti combiene y Judios na taotao na udaña patseno ufato gui otro na nasion; lao jasanganeyo si Yuus na chajo umaalog ni jaye na taotao na áplacha, pat comun:</verse>
        <verse osisID='Acts.10.29'>Enaomina matoyo guiya jamyo, sin jafa na sinangan, enseguidas qui matagoyo. Ya jufaesen jamyo jafa malagonmiyo na innamaagangeyo?</verse>
        <verse osisID='Acts.10.30'>Ya si Cornelio ilegña: Cuatro na jaane asta este na ora, estabayo juadadaje y mina nuebe na oran tinayuyut gui jalom gumajo, ya estaba un taotao na tumotojgue gui menajo na malag magaguña.</verse>
        <verse osisID='Acts.10.31'>Ya ilelegña: Cornelio, y tinayuyutmo majungog, yan y limosnamo manmajaso gui menan Yuus.</verse>
        <verse osisID='Acts.10.32'>Fanago para Joppe, ya umaagange si Simon, ni y apiyiduña Pedro: na sumasaga gui guima un Simon titumo, gui oriyan tase;</verse>
        <verse osisID='Acts.10.33'>Enaomina enseguidas junamaagange jao; ya mauleg finatinasmo sa mato jao. Pago estagüejit todos gui menan Yuus, para injingog todo y tinago jao as Señot.</verse>
        <verse osisID='Acts.10.34'>¶ Ayonae si Pedro, jababa y pachotña, ya ilegña: Jutungo magajet na si Yuus taya janasasajnge taotao.</verse>
        <verse osisID='Acts.10.35'>Lao gui todo na nasion masqueseaja jaye ni y maaañao nu güiya, yan jafatitinas y tininas, ayo jaguaeya.</verse>
        <verse osisID='Acts.10.36'>Y sinangan ni y janamanajanao si Yuus para y famaguon Israel, mapredica y pas pot si Jesucristo: (güiya y Señot para todo)--</verse>
        <verse osisID='Acts.10.37'>Ayo na sinangan, jamyo intingoja y masanganñaejon todo guiya Judea, ya matutujon guiya Galilea, despues di y tinagpange ni y japredica si Juan:</verse>
        <verse osisID='Acts.10.38'>Güiya si Jesus Nasareno; jaftaemano si Yuus japalae ni y Espiritu Santo yan y ninasiña: ya jumajanao ya jafatitinas y mauleg, yan janafanjomlo todo ayo sija y manchinichiguet ni y anite; sa sumisija yan Yuus.</verse>
        <verse osisID='Acts.10.39'>Ya jame mantestigo todo y güinaja ni y finatinasña gui tano Judios, yan iya Jerusalem; ayo y japuno sija, ya jacana gui trongcon jayo:</verse>
        <verse osisID='Acts.10.40'>Güiya ninacajulo as Yuus gui mina tres na jaane, ya japolo ya ufinanue güe senclaroja,</verse>
        <verse osisID='Acts.10.41'>Ti para todo y taotao, lao para y testigo sija ni y manmaayeg antes as Yuus; junggan, para jita, ni y guinin manjita mañocho yan manguimen despues di cajulo guinin y manmatae.</verse>
        <verse osisID='Acts.10.42'>Ya jatagojit na tapredica gui taotao sija, yan tanamatungo na güiya tinancho as Yuus para ujuyong Jues y manlalâlâ yan y manmatae.</verse>
        <verse osisID='Acts.10.43'>Pot güiya na manmannae todo y profeta testimonio, na pot y naanña, jayeja y jumongue güe uresibe inasiin y isao.</verse>
        <verse osisID='Acts.10.44'>¶ Ya mientras jasanganja trabia si Pedro este sija na sinangan, y Espiritu Santo podong gui jilo ayo sija todo y jumujungog y sinangan.</verse>
        <verse osisID='Acts.10.45'>Ya ayo sija y manmasirconsida ni y manmanjonggue, ninafanmanman, ya megae manmato as Pedro, sa asta y Gentiles locue manmachudae ni y ninaen y Espiritu Santo.</verse>
        <verse osisID='Acts.10.46'>Sa jajungog na manguecuentos ni y jilañija, ya manadangculo si Yuus. Ayonae manope si Pedro, ilegña:</verse>
        <verse osisID='Acts.10.47'>Jaye siña na taotao chumoma y janom para ti ufanmatagpange este sija y rumesibe y Espiritu Santo taegüine iya jita?</verse>
        <verse osisID='Acts.10.48'>Ya jatago sija na ujafanmatagpange ni y naan Jesucristo. Ya matayuyut güe na ufañaga unos cuantos na jaane.</verse>
      </chapter>
      <chapter osisID='Acts.11'>
        <verse osisID='Acts.11.1'>YA y apostoles yan y mañelo ni y manestaba Judea, jajungog na y Gentiles jaresibe locue y sinangan Yuus.</verse>
        <verse osisID='Acts.11.2'>Ya anae mato si Pedro Jerusalem, managuaguat yan ayo sija y manmansirconsisida,</verse>
        <verse osisID='Acts.11.3'>Ilegñija: Jago jumajalom jao gui ti manmasirconsida, yan manjajamyo mañocho.</verse>
        <verse osisID='Acts.11.4'>Lao si Pedro jasigue sumangane sija claro y sinesede, ilegña:</verse>
        <verse osisID='Acts.11.5'>Estabayo gui siuda guiya Joppe na mananaetae; ya anae lalangoyo, julie y vision, un nayan tumunog, taegüije y dangculo na sabanas, ni mapolo pot cuatro punta ni y tumunog guinin y langet; ya mato guiya guajo:</verse>
        <verse osisID='Acts.11.6'>Ya anae juatan ayo, ya jujaso, julie y cuatro patasña na gâgâ gui tano, yan manmachaleg sija na gâgâ, yan y mangucunanaf na gâgâ, yan y pajaro sija gui aire.</verse>
        <verse osisID='Acts.11.7'>Ya jujungog locue y inagang na ilegña nu guajo: Cajulo Pedro; puno ya uncano.</verse>
        <verse osisID='Acts.11.8'>Lao ilegco: Aje, Señot: sa taya comun, pat áplacha guinin jumalom gui jalom pachotjo.</verse>
        <verse osisID='Acts.11.9'>Lao jaopeyo talo y inagang guinin y langet, ilegña: Jafa y janagasgas si Yuus, chamo fumatitinas comun.</verse>
        <verse osisID='Acts.11.10'>Ya este mafatinas tres biaje: ya todo manmachule talo guato gui langet.</verse>
        <verse osisID='Acts.11.11'>Ya estagüe enseguidas manotojgue güije gui menan guma anae sumasagayo, tres na taotao, manmatago guinin Sesarea para iya guajo.</verse>
        <verse osisID='Acts.11.12'>Ya jatagoyo na judalalag sija ya chajo fumatitinas dinesparejo. Ya manjame yan este sija y saes na mañelo, ya manjalomjam gui guima y taotao:</verse>
        <verse osisID='Acts.11.13'>Ya jasanganejam ni y liniiña ni y angjet ni y tumotojgue gui jalom gumaña, ya jaftaemano ilegña nu güiya: Fanago taotao para Joppe, ya uncone si Simon ni y apiyiduña Pedro;</verse>
        <verse osisID='Acts.11.14'>Ya unsinangane sinangan sija anae unsatbo; jago, yan todo y guimamo.</verse>
        <verse osisID='Acts.11.15'>Ya anae sigue di cumuentosyo, podong y Espiritu Santo gui jiloñija, taegüijeja gui jilota gui tutujonña.</verse>
        <verse osisID='Acts.11.16'>Ayonae jujaso y sinangan y Señot, ni y ilegña: Si Juan, magajet na managpapange ni y janom; lao jamyo infanmatagpange ni y Espiritu Santo.</verse>
        <verse osisID='Acts.11.17'>Sa yaguin manninae sija locue as Yuus y ninae, taegüije y janaejit anae jumongguejit y Señot Jesucristo, ya jayeyo na siña jucontra si Yuus?</verse>
        <verse osisID='Acts.11.18'>Ya anae jajungog sija estesija, manmamatquilo, ya manamalag si Yuus, ilegñija: Magajet na janae locue si Yuus y Gentiles sinetsot para linâlâ.</verse>
        <verse osisID='Acts.11.19'>¶ Ya ayo sija y manmachalapon pot y mapetsiguen ni y Esteban, manjanao asta Finesia, yan Chipre, yan Antioquia, ya taya nae japredica y sinangan na ayoja sija y Judios.</verse>
        <verse osisID='Acts.11.20'>Ya palo guiya sija taotao Chipre, yan Sirene, ya anae manmato Antioquia, manguentos yan y Griegosija, ya japredica y Señot Jesus.</verse>
        <verse osisID='Acts.11.21'>Ya mañisijaja yan y canae y Señot; ya megae manmanjonggue ya jabira sija para y Señot.</verse>
        <verse osisID='Acts.11.22'>Ya mato este sija na notisia gui iglesia ni y estaba Jerusalem: ya matago si Barnabé, na ujanao asta Antioquia;</verse>
        <verse osisID='Acts.11.23'>Ya anae mato, ya jalie y grasian Yuus, magof güe; ya jasangane sija todo, na nu sinasuyen y corasonñija, unafanmeton sija gui Señot:</verse>
        <verse osisID='Acts.11.24'>Sa güiya mauleg na taotao, ya bula ni y Espiritu Santo, yan jinenggue: ya megae na taotao manmafato gui Señot.</verse>
        <verse osisID='Acts.11.25'>Ayonae mapos güe para Tarso, para ualigao si Saulo:</verse>
        <verse osisID='Acts.11.26'>Ya anae jasoda, jacone guato Antioquia. Ya un año di mandadañaja güije yan iglesia, ya manmamananagüe megae na taotao; ya y disipulo sija manmafanaan finena mangilisyano guiya Antioquia.</verse>
        <verse osisID='Acts.11.27'>¶ Ya este sija na jaane, manmato profeta sija guinin Jerusalem para Antioquia,</verse>
        <verse osisID='Acts.11.28'>Ya tumojgue julo uno guiya sija, na y naanña Agabo, ya janamatungo pot y Espiritu na uguaja un dangculon niñalang gui todo y tano: ya umasusede gui tiempon Claudio Sesat.</verse>
        <verse osisID='Acts.11.29'>Ayonae y disipulo sija, cada uno jaftaemano y güinajaña, jadetetmina para umanamamaela inayuda para y mañelo ni y mañasaga Judea:</verse>
        <verse osisID='Acts.11.30'>Ya sija locue jafatinas, janamaela para y manamco pot y canae Barnabé yan Saulo.</verse>
      </chapter>
      <chapter osisID='Acts.12'>
        <verse osisID='Acts.12.1'>YA ayoja na tiempo, y ray Herodes jaestira y canaeña para unafanlamen palo gui taotao iglesia.</verse>
        <verse osisID='Acts.12.2'>Ya japuno si Santiago chelun Juan ni y espada.</verse>
        <verse osisID='Acts.12.3'>Ya anae jalie na ninafanmagof y Judios, jasigue para ucone si Pedro locue. Ya ayo y jaanen y pan sin lebadura?</verse>
        <verse osisID='Acts.12.4'>Ya anae macone güe, japolo gui calaboso, ya jaentrega y diesisaes na sendalo para upinilan; majasusuye na despues di y pascua umaconie y taotao sija.</verse>
        <verse osisID='Acts.12.5'>Enao mina si Pedro mapongle gui calaboso: lao y iglesia ti pumapara manmanayuyut as Yuus pot güiya.</verse>
        <verse osisID='Acts.12.6'>Ya anae si Herodes canaja quinene gue, güijeja na puenge anae estaba si Pedro na mamaego gui entalo y dos sendalo, ya magogode ni dos na cadena: ya y manmamumulan gui menan y petta, mapupulan y calaboso:</verse>
        <verse osisID='Acts.12.7'>Ya estagüe, un angjet y Señot tumotojgue gui oriyaña, ya y candet manina gui jalom y cuatton calaboso: ya japanag si Pedro gui calaguagña ya yinajo, ilegña: Cajulo laguse, ya y cadenaña manbasnag guinin y canaeña.</verse>
        <verse osisID='Acts.12.8'>Ya y angjet ilegña nu güiya: Dudog jao ya gode y dogamo: ya taegüenao finatinasña. Ya y angjet ilegña nu güiya: Polo y magagumo guiya jago, ya dalalagyo.</verse>
        <verse osisID='Acts.12.9'>Ya jumanao juyong ya jadalalag, ya ti jatungo ayo cao magajet y finatinas y angjet; lao jinasoña na manlie güe vision.</verse>
        <verse osisID='Acts.12.10'>Ya anae manmalofan gui finenana yan y mina dos na guatdia, manmato gui trangcan lulug ni y dumalalalaque y siuda; ni y mababa para sija sin jafa; ya manjanao juyong ya manmalofan gui inanaco un chalan; ya enseguidas jumanao y angjet guiya güiya.</verse>
        <verse osisID='Acts.12.11'>Ya anae esta manungo talo si Pedro, ilegña: Pago nae jutungo na magajet na y Señot jatago y angjetna, na unalibreyo gui canae Herodes, yan todo y ninanggan y taotao y Judios.</verse>
        <verse osisID='Acts.12.12'>Ya anae jajaso este na güinaja, mato gui guima Maria nanan Juan, ni y apiyiduña Marcos; anae megae mandadaña ya manmananayuyut.</verse>
        <verse osisID='Acts.12.13'>Ya anae manyajo si Pedro gui pettan y trangca, un patgon na palaoan mato para umaope, na y naanña si Rode.</verse>
        <verse osisID='Acts.12.14'>Ya anae jatungo na y inagang Pedro, ti jababa y trangca pot y minagofña, lao malago jalom ya mansinangane na tumotojgue si Pedro gui menan y trangca.</verse>
        <verse osisID='Acts.12.15'>Ya ilegñija nu guiya: Esta jao caduca. Lao güiya ilelegñaja: Junggan, magajet taegüenao. Ayonae sija ilegñija: Ayo y angjetña.</verse>
        <verse osisID='Acts.12.16'>Lao si Pedro, sisigueja di manyajo: ya anae jababa malie güe, ya ninafansenlujan.</verse>
        <verse osisID='Acts.12.17'>Lao mansineñas as Pedro ni y canaeña na ufamacaca, ya mansinangane jaftaemano y Señot anae quinene güe juyong gui calaboso. Ya ilegña: Janao ya unsangane si Santiago ni este sija na güinaja, yan y mañelo. Ya mapos ya malag y otro lugat.</verse>
        <verse osisID='Acts.12.18'>Ya enseguidas qui manana, ti didide na atboroto gui sendalo sija, manggue si Pedro.</verse>
        <verse osisID='Acts.12.19'>Ya anae jaaligao si Herodes si Pedro ya ti jasoda, janafanmaegsamina y manmanmamumulan ya manago na ufanmapuno. Ya jumanao papa guinin Judea para Sesarea, ya sumaga güije.</verse>
        <verse osisID='Acts.12.20'>¶ Ya si Herodes gosdangculo binibuña ni y taotao Tiro yan Sidon: lao si ja mandaña un jinasoja para iya güiya, ya manatungo yan Blasto ni y camareron y ray, sa amigonñija, ya manmangagao pas; sa y tanoñija manminantietiene ni y tano y ray.</verse>
        <verse osisID='Acts.12.21'>Ya un tinancho na jaane, minagago si Herodes ni y magagon ray, ya matachong gui tronuña, ya jacuentuse sija un sinangan.</verse>
        <verse osisID='Acts.12.22'>Ya managang y taotao sija, ilegñija: Inagang un yuus, ti inagang taotao.</verse>
        <verse osisID='Acts.12.23'>Ya enseguidas pinada ni y angjet y Señot, sa ti janae si Yuus minalag: ya quinano ni ilo ya matae.</verse>
        <verse osisID='Acts.12.24'>Lao y sinangan Yuus lumadangculo yan mumemegae.</verse>
        <verse osisID='Acts.12.25'>Ya si Barnabé yan Saulo, tumalo guato guinin Jerusalem, anae munjayan y ministroñija, yan jacocone mañisija si Juan y apiyiduña Marcos.</verse>
      </chapter>
      <chapter osisID='Acts.13'>
        <verse osisID='Acts.13.1'>YA estaba güije gui ilesia guiya Antioquia, profeta sija yan maestro, sija: Barnabé, yan si Simeon ni y mafanaan Niger, yan si Lucio, taotao Sirene, yan si Manaen, ni y chamapogsae yan Herodes tetrarca, yan si Saulo.</verse>
        <verse osisID='Acts.13.2'>Ya mientras sija sumesetbe y Señot, yan manayuyunat, y Espiritu Santo ilegña: Abatta guiya guajo Barnabé yan Saulo para y checho anae guinin juagange sija.</verse>
        <verse osisID='Acts.13.3'>Ayonae anae esta manayunat yan manmanayuyut yan japolo y canaeñija gui jilo ayo sija, jatago sija na ufanjanao.</verse>
        <verse osisID='Acts.13.4'>¶ Ya manmatago sija pot y Espiritu Santo, ya manunog para Seleusia; ya desde ayo mumamaya para Chipre.</verse>
        <verse osisID='Acts.13.5'>Ya anae mangaegue gui Salamina, japredica y sinangan Yuus gui sinagogan y Judiosija: ya mañisijaja locue yan si Juan ni y sumesetbe sija.</verse>
        <verse osisID='Acts.13.6'>Ya anae jajanagüe todo inanaco y isla asta Pafo, jasoda un taotao na cacana, fatso na profeta, Judio, na y naanña si Bar-Jesus:</verse>
        <verse osisID='Acts.13.7'>Ni y estaba yan y magalajen y tano, si Sergio Paulo, gaetiningo na taotao; ya jaaagang si Barnabé yan Saulo, sa malago na ujungog y sinangan Yuus.</verse>
        <verse osisID='Acts.13.8'>Lao manquinentra as Elymas, taotao na cacana (taegüine nae comequilegña y naanña), jaaliligao na unamabira guinin jinenggue y magalaje.</verse>
        <verse osisID='Acts.13.9'>Ayonae si Saulo ni y naanña locue Pablo, bula ni y Espiritu Santo, inaatanja güe,</verse>
        <verse osisID='Acts.13.10'>Ya ilegña: O bula jao todo dinague, yan tinaelaye, jago lajin anite, jago enemigun todo y tininas, ada ti pumapara jao unnataelaye y tinas na chalan y Señot?</verse>
        <verse osisID='Acts.13.11'>Ya pago estagüiya y canae y Señot gui jilomo, ya unbachet ya ti unlie y atdao pot un tiempo. Ya enseguidas podong gui jiloña y nublado ya jomjom, ya jumanao manaligao jaye uminantiene y canaeña para uinesgaejongüe.</verse>
        <verse osisID='Acts.13.12'>Ya anae jalie y magalaje jafa y mafatinas, jajonggue ya ninasenmanman ni y finanagüen y Señot.</verse>
        <verse osisID='Acts.13.13'>¶ Ya anae si Pablo yan y mangachongña jadingo Pafo, ya mumamaya ya manmato Petga guiya Pamfilia, ya si Juan jumanao guiya sija ya tumalo guato Jerusalem.</verse>
        <verse osisID='Acts.13.14'>Lao sija manmalofan inanaco guinin Petga, manmato Antioquia guiya Pisidia; ya manjalom gui sinagoga gui sabado na jaane ya manmatachong.</verse>
        <verse osisID='Acts.13.15'>Ya anae munjayan jataetae y lay yan y profeta sija, y magas y sinagoga ninafamnaagange sija ilegñija: Jamyo mañelo, yaguin guaja jafa na finijo para insangane y taotao sija, sangan.</verse>
        <verse osisID='Acts.13.16'>Ayonae si Pablo tumojgue julo ya mañeñas ni y canaeña, ilegña: Taotao Israel, yan jamyo ni y manmaañao as Yuus, ecungog.</verse>
        <verse osisID='Acts.13.17'>Y Yuus este na taotao iya Israel, jaayeg y mañaenata, yan jajatsa y taotao sija anae mañasaga taegüije y taotao juyong guiya Egipto, ya ni y taquilo na canaeña jacone sija juyong güije.</verse>
        <verse osisID='Acts.13.18'>Ya y cuarenta años ni tiempo, jasungon ni y costumbreñija gui jalomtano.</verse>
        <verse osisID='Acts.13.19'>Ya guinin mujayan jayulang siete na nasion gui tano Cananea, ya japatte y tanoñija guiya sija para y erensiañija nae mañasaga, como cuatro siento y sincuenta años;</verse>
        <verse osisID='Acts.13.20'>Ya despues di ayo sija, manninae sija jues sija asta qui mato y profeta Samuel.</verse>
        <verse osisID='Acts.13.21'>Ya despues manmalago ray: ya manninae as Yuus as Saulo lajin Sis, un taotao gui tribon Benjamin para cuarenta años.</verse>
        <verse osisID='Acts.13.22'>Yaanae jarechasa si Saulo, janacajulo guiya sija si David para rayñija. Sa si Yuus numae güe locue testimonio, ilegña: Guajo jusoda si David lajin Isai, un taotao na parejoja yan y corasonjo, ya güiya ucumple todo y malagojo.</verse>
        <verse osisID='Acts.13.23'>Ya y semiyan este na taotao nae, unacajulo si Yuus guiya Israel y Satbadot Jesus jaftaemanoja y promesa:</verse>
        <verse osisID='Acts.13.24'>Ya si Juan finena prumedica, antes di y finatoña, y tinagpangen sinetsot para todo y taotao guiya Israel.</verse>
        <verse osisID='Acts.13.25'>Ya anae jacumple si Juan y chechoña, ilegña: Jayeyo jinasonmimiyo? Ti guajo güe. Lao estagüe na mamamaela uno gui tateco, na ni y sapatos gui adengña ti dignoyo na jupula.</verse>
        <verse osisID='Acts.13.26'>Mañelo lalaje, fumaguon y rasan Abraham, yan jayeja guiya jamyo y maañao as Yuus, sa para jamyo na matago y sinangan este na satbasion.</verse>
        <verse osisID='Acts.13.27'>Pot ayo sija y mañasaga Jerusalem, yan y magasñija sa ti matungo si Yuus, ni y sinangan y profeta ni y jatataetaeja cada sabado, anae masentensia güe jacumple sija.</verse>
        <verse osisID='Acts.13.28'>Ya achogja ti jasoda sija jafa na causa guiya güiya na umapuno, lao magagao si Pilatos na umapuno.</verse>
        <verse osisID='Acts.13.29'>Ya anae macumple todo ayo y esta matugue pot güiya, machule papa guinin y jayo, ya mapolo gui jalom y naftan.</verse>
        <verse osisID='Acts.13.30'>Lao si Yuus munacajulo guinen y manmatae:</verse>
        <verse osisID='Acts.13.31'>Ya malie megae na jaane ni ayo sija y mangachochongña mangajulo guinin Galilea para Jerusalem, ni y pago testiguña sija gui taotao.</verse>
        <verse osisID='Acts.13.32'>Ya jame chumule guiya jamyo y mauleg na notisia, ni ayo na promesa y mafatinas gui mañaena,</verse>
        <verse osisID='Acts.13.33'>Jaftaemano si Yuus cumunple guiya jita, ni y famaguonñija, sa ayonae janacajulo si Jesus talo; taegüije locue y esta matugue gui mina dos gui Salmos: Jago y Lajijo ya pago na jaane nae julilis jao.</verse>
        <verse osisID='Acts.13.34'>Ya ninacajulo guinin y manmatae, ya pago ti utalo guato gui minitong guinin jasangan taegüine: Guajo junae jao ni y santos yan magajet na bendisjon David.</verse>
        <verse osisID='Acts.13.35'>Enaomina ilegña locue y otro Salmo: Na chamo pumopolo y Santosmo na ulie y minitong.</verse>
        <verse osisID='Acts.13.36'>Sa si David anae munjayan jasetbe y generasionña pot y pinagat Yuus, maego ya mapolo manafandaña yan y mañaenaña, ya jalie y minitong.</verse>
        <verse osisID='Acts.13.37'>Lao ayo y ninacajulo as Yuus talo ti jalie minitong.</verse>
        <verse osisID='Acts.13.38'>Ya umatungo guiya jamyo mañelo lalaje, na pot este na taotao na mapredidica guiya jamyo y inasiin y isao:</verse>
        <verse osisID='Acts.13.39'>Ya pot güiya na todo ayo y jumonggue manunas ni todo y güinaja, sa ti siña jamyo manunas, pot y lay Moises.</verse>
        <verse osisID='Acts.13.40'>Adaje na nosea ufato guiya jamyo, y masangan gui profeta sija;</verse>
        <verse osisID='Acts.13.41'>Estagüe, jamyo ni y manmañatlilie, yan infanmanman, yan infanmalingo. Sa machochochoyo ni y checho y jaanemniyo, ayo na chocho y ti injengue, ni jaye na taotao unaclaro guiya jamyo.</verse>
        <verse osisID='Acts.13.42'>Ya anae manjuyong gui sinagoga, jagagao na umapredica este na sinangan guiya sija gui siguiente sabado.</verse>
        <verse osisID='Acts.13.43'>Ya anae manadingo y inetnon gui sinagoga, megae na Judios yan y deboto na proselito sija dumalalag si Pablo yan Barnabé; ni y sumangangane siga yan jaeepogna ufañaga gui grasian Yuus.</verse>
        <verse osisID='Acts.13.44'>¶ Ya y siguiente sabado canaja todo y taotao y siuda mandaña para ujajungog y sinangan Yuus.</verse>
        <verse osisID='Acts.13.45'>Lao anae jalie y Judios y linajyan taotao, manbula linatga, ya manguentos contra ayo y sinangan Pablo ya jachatfino contra si Yuus.</verse>
        <verse osisID='Acts.13.46'>Ayonae si Pablo yan Barnabé jausa y minatatngañija, ilegñija: Nesesita ayo y sinangan Yuus ni y esta manmasangane jamyo finena, lao pot innasuja guiya jamyo, injisganmaesa jamyo na ti dignojamyo y taejinecog na linâlâ, ya estagüe na tabirajit para y Gentiles.</verse>
        <verse osisID='Acts.13.47'>Sa taegüenao tinagoña si Yuus nu jita, ilegña: Jupolo jamyo para candet y Gentiles, na jamyo siña para satbasion asta y uttimon patte y tano.</verse>
        <verse osisID='Acts.13.48'>Ya anae jajungog este y Gentiles, ninafansenmagof, ya maalaba y sinangan Yuus: ya megae manmanjonggue ni ayo sija y manmatancho para y taejinecog na linâlâ.</verse>
        <verse osisID='Acts.13.49'>Ya machalapon y sinangan Yuus todo güije na tano.</verse>
        <verse osisID='Acts.13.50'>¶ Lao y Judio sija, janafangalamten y mandebota yan y manonra na famalaoan, yan y manmagas na taotao sija gui siuda, ya janafangajulo pinetsigue contra si Pablo yan Barnabé, ya janafanmayute juyong gui tanoñija.</verse>
        <verse osisID='Acts.13.51'>Lao sija, jasacude y petbos gui adengñija contra sija, ya manjanao para Iconio.</verse>
        <verse osisID='Acts.13.52'>Ya y disipulo sija, manbula minagof yan y Espiritu Santo.</verse>
      </chapter>
      <chapter osisID='Acts.14'>
        <verse osisID='Acts.14.1'>YA susede na manjalom gui sinagogan y Judios guiya Iconio, ya taegüenao manguentos na un dangculo na linajyan Judios yan Griegos manman jonggue.</verse>
        <verse osisID='Acts.14.2'>Lao ayo sija na Judios y ti manmanosgue, jasuug y anten y Gentil sija, para ufanmanjaso taelaye contra y mañelo.</verse>
        <verse osisID='Acts.14.3'>Lao mañagaja apmam, manguecuentos matatnga ni y Señot, ni y mannae testimonio ni y sinangan y grasiaña, yan mannae señat sija, yan mannamanman sija para ujafatinas ni y canaeñija.</verse>
        <verse osisID='Acts.14.4'>Ya y linajyan taotao gui siuda manmadibide; y un banda mañija yan y Judios, ya y otro banda mañija yan y apostoles.</verse>
        <verse osisID='Acts.14.5'>Lao anae manmamatinas insulto y Judios yan y Gentiles, yan y magasñija, para ufanmacase sija, yan ufanmafagas ni y ocho,</verse>
        <verse osisID='Acts.14.6'>Esta matungo nu sija; ya manmalago guato Listra yan Derbe, siuda iya Licaonia, yan y tano gui oriya.</verse>
        <verse osisID='Acts.14.7'>Ya güije japredica sija y ibangelio.</verse>
        <verse osisID='Acts.14.8'>¶ Ya estaba güije guiya Listra un taotao na taeninasiña y adengña, sa cojo desde y jalom tuyan nanaña; ya taya nae mamocat:</verse>
        <verse osisID='Acts.14.9'>Ayo na taotao jajungog si Pablo na cumuentos: ya enseguidas na inatan, tiningo na guaja jinenggueña para umanajomlo,</verse>
        <verse osisID='Acts.14.10'>Jaagang dangculo na inagang ilegña: Tojgue julo tunas ni y adengmo. Ya guiya mangope julo, ya mamocat.</verse>
        <verse osisID='Acts.14.11'>Ya anae malie ni y linajyan taotao sija y finatinas Pablo, jajatsa y inagangñija ilegñija gui cuentos Licaonia: Y yuus sija ni manparejo yan taotao, manunog guiya jita.</verse>
        <verse osisID='Acts.14.12'>Ya mafanaan si Barnabé Jupiter; ya si Pablo mafanaan Mercurio, sa güiya magas na cuecuentos.</verse>
        <verse osisID='Acts.14.13'>Ayonae y pale y Jupiter ni y temploña estaba gui menan y siuda, mangone toro sija, yan mañule coronan flores guato gui pettan y trangca, ya malago na ufanmamatinas inefrese, yan y linajyan taotao sija.</verse>
        <verse osisID='Acts.14.14'>Lao anae majungog ni y apostoles, si Barnabé yan si Pablo, jatiteg y magagoñija, ya manmalago gui entalo y linajyan taotao ya manaagang,</verse>
        <verse osisID='Acts.14.15'>Ilegñija: Señot sija, jafa na infatinas este sija? Jame locue manaotaojam, manparejojajit, ya insangane jamyo na inbira jamyo güine gui este sija manaesetbe, ya infanmalag y lalâlâ na Yuus, ni y jafatinas y langet, yan y tano, yan y tase, yan todo y sinajguanña:</verse>
        <verse osisID='Acts.14.16'>Ni y manmalofan na generasion sija, japolo todo y nasion na ufanjanao gui minalagoñija.</verse>
        <verse osisID='Acts.14.17'>Masquesea güiya ti jadingo güe sin testigo, sa mauleg finatinasña, ya janaejit uchan guinin y langet, yan megae na tinegcha, janafanbula y corasonta nengcano yan minagof.</verse>
        <verse osisID='Acts.14.18'>Ya este sija na sinangan, canamapot jaafuetsas y linajyan taotao na chañija fumatitinas inefrese guiya sija.</verse>
        <verse osisID='Acts.14.19'>¶ Ya manmato güije Judios guinin Antioquia, yan Iconio, ni y manafanmañaña y linajyan; ya anae munjayan mafagas ni y acho si Pablo, mabatsala juyong gui siuda, jinasoñija na matae.</verse>
        <verse osisID='Acts.14.20'>Ya mientras manotojgue y disipulo sija gui oriyaña, cumajulo ya jumalom gui siuda; ya y inagpaña güije, jumanao yan si Barnabé manmalag Derbe.</verse>
        <verse osisID='Acts.14.21'>Ya anae munjayan japredica y ibangelio güije na siuda, yan mamadisipulo megae; tumalo guato Listra, yan Iconio, yan Antioquia,</verse>
        <verse osisID='Acts.14.22'>Ya janafanfitme y anten y disipulo sija, ya jaaconseja na ujasigueja gui jinenggue; sa nesesita megae na pinite sija, ya ayonae siñajit manjalom gui raenon Yuus,</verse>
        <verse osisID='Acts.14.23'>Ya anae munjayan jatancho y manamco gui cada guimayuus, yan manaetae, yan umayunat, yan jatayuyute sija gui as Yuus ni manmanjonggue.</verse>
        <verse osisID='Acts.14.24'>Ya manmalofan y inanaco Pisidia, ya manmato Pamfilia.</verse>
        <verse osisID='Acts.14.25'>Ya anae munjayan mapredica y sinangan guiya Petga, manunog guiya Atalia;</verse>
        <verse osisID='Acts.14.26'>Ya desde ayo mangagama asta Antioquia, anae manmanae ni y grasian Yuus, para y checho ni y mafatinas.</verse>
        <verse osisID='Acts.14.27'>Ya anae manmato ya mandaña iglesia gui guimayuus, masangan todo sija y finatinas Yuus pot sija; yan jaftaemano jababaye y Gentiles ni y pettan y jinenggue.</verse>
        <verse osisID='Acts.14.28'>Ya mañaga güije yan y disipulo sija, apmam na tiempo.</verse>
      </chapter>
      <chapter osisID='Acts.15'>
        <verse osisID='Acts.15.1'>YA manmato palo taotao sija guinin Judea, ya jafanagüe y mañelo ilegñija: Yaguin ti manmasirconsida jamyo taemano y costumbren Moises, ti siña jamyo mansatbo.</verse>
        <verse osisID='Acts.15.2'>Ya anae megae na inaguaguat yan finaesen as Pablo yan Barnabé yan sija, y maneio jaayeg si Pablo yan si Barnabé, yan palo guiya sija, para ujafanjanao julo Jerusalem guiya apostoles yan manamco pot este na finaesen.</verse>
        <verse osisID='Acts.15.3'>Enao mina anae manmaesgaejon ni y iglesia gui jinanaoñija, manmalofan y inanaco Finesia, yan Samaria, ya masasangan claro y manmañotsot y Gentiles; ya ninafangosmagof y mañelo todos.</verse>
        <verse osisID='Acts.15.4'>Ya anae manmato Jerusalem, manmaresibe gui iglesia yan y apostoles, yan y manamco; ya jadeclara todo y finatinas Yuus pot sija.</verse>
        <verse osisID='Acts.15.5'>Lao mangajulo güije palo sija y inetnon Fariseo ni y manmanjonggue, ya ilegnija: Nesesita ufanmasirconsida sija, yan ufanmatago ya ujaadaje y tinago Moises.</verse>
        <verse osisID='Acts.15.6'>Ya mandaña y apostoles yan y manamco para ujajasuye este.</verse>
        <verse osisID='Acts.15.7'>Ya anae esta megae na finaesen, cumajulo si Pedro ya ilegña nu sija: Mañelo lalaje, intingoja jafa na manayeg si Yuus guiya jamyo, apmam na tiempo, na y Gentiles ujajungog y sinangan y ibangelio pot y pachotjo, ya ujajonggue.</verse>
        <verse osisID='Acts.15.8'>Yan si Yuus, ni y tumungo y corason, janafantestigo sija, yan janae ni y Espiritu Santo, jaftaemanoja y jafatinas guiya jita;</verse>
        <verse osisID='Acts.15.9'>Ya taya japolo dinesparejo entre sija yan jita, janafangasgas y corasonñija ni y jinenggue.</verse>
        <verse osisID='Acts.15.10'>Ya jafa pago mina intietienta si Yuus, para inpelo y yugo gui agaga y disipulo sija, na ni y mañaenata ni jita tisiña jacatga?</verse>
        <verse osisID='Acts.15.11'>Lao tajonggue na pot y grasian y Señot Jesus utafansatbo, taegüije iya sija.</verse>
        <verse osisID='Acts.15.12'>¶ Ayonae manmamatquilo todo y linajyan taotao, ya maatituye si Pablo yan Barnabé ni y jasasangan y señot sija yan y mannamanman jafatinas si Yuus gui entalo Gentiles pot sija.</verse>
        <verse osisID='Acts.15.13'>Ya anae manmamatquilo, manope si Santiago ilegña: Mañelo lalaje, ecungogyo.</verse>
        <verse osisID='Acts.15.14'>Jasangan si Simeon jaftaemano si Yuus ni y jabisita finena y Gentiles, para ufangone guiya sija taotao para y naanña.</verse>
        <verse osisID='Acts.15.15'>Yan pot este na manparejo y sinangan y profeta sija, ni y esta manmatugue:</verse>
        <verse osisID='Acts.15.16'>Anae esta munjayan estesija, jutalo mague, ya jujatsa y tabernaculon David, ni y podong; yan jujatsa talo y manmayulang güije, yan juplanta julo;</verse>
        <verse osisID='Acts.15.17'>Para y manetenjan na taotao, ujaaligao yi Señot, yan todo y Gentiles ni y umafanaan y naanjo.</verse>
        <verse osisID='Acts.15.18'>Ilegña y Señot ni y janamatungo estesija desde y tutujon y tano.</verse>
        <verse osisID='Acts.15.19'>Enaomina y jinasoco taegüine, na mungajit umatborota ayo sija y manguinin y entalo y Gentiles, ya jabira sija para as Yuus.</verse>
        <verse osisID='Acts.15.20'>Lao utatuguie sija, ya ujafañuja gui pinetlilon y idolos, yan y inábale, yan y neñicot na gâgâ, yan y jâgâ.</verse>
        <verse osisID='Acts.15.21'>Sa si Moises gui manmalofan na generasion, guaja gui cada siuda para ufanpredica güe ya utaetae layña gui sinagoga cada sabado na jaane.</verse>
        <verse osisID='Acts.15.22'>Ayonae yañija y apostoles yan y manamco yan todo y iglesia, na umanafanjanao y manmaayeg na taotao gui inetnonñija para Antioquia para ufañija yan si Pablo yan Barnabé; y naanñija, si Judas y apiyiduña Barsabas, yan si Silas, manmagas na taotao sija gui entre y mañelo:</verse>
        <verse osisID='Acts.15.23'>Ya manmangue carta pot sija, taegüine: Y apostoles yan manamco na mañelo, jasaluda y mañelo na Gentiles ni y mangaegue guiya Antioquia yan Siria yan Silisia:</verse>
        <verse osisID='Acts.15.24'>Sa injingog na palo ni y manjanao guinin iya jame, maninatborota jamyo ni y sinangan, janataelaye y antenmiyo; lao ti manmannae jam ni enao na tinago:</verse>
        <verse osisID='Acts.15.25'>Jinasonmame na mandañajam unoja, para innafanjanao y manmaayeg na taotao para jamyo, yan y güinaeyanmame as Pablo yan Barnabé,</verse>
        <verse osisID='Acts.15.26'>Taotao sija na janapeligro y jaanenñija pot y naan y Señot Jesucristo.</verse>
        <verse osisID='Acts.15.27'>Enaomina innajanao si Judas yan Silas, ni y infansinangane locue ni y pachotñija taegüineja.</verse>
        <verse osisID='Acts.15.28'>Sa y jinason y Espiritu Santo, yan jame, na munga mapolo gui jilomiyo mas dangculo na catga qui y manesesita.</verse>
        <verse osisID='Acts.15.29'>Na infañuja gui nengcano ni y manmaofrese y idolos, yan y jâgâ, yan y neñicot na gâgâ, yan y inábale; ya yaguin inadaje jamyo estesija, infatinas mauleg. Adios jamyo todos.</verse>
        <verse osisID='Acts.15.30'>¶ Ya anae manajanao, manmato Antioquia: ya janafandaña y linajyan taotao, maentrega y catta;</verse>
        <verse osisID='Acts.15.31'>Ni y anae munjayan mataetae, ninafansenmagof, pot y consuelo.</verse>
        <verse osisID='Acts.15.32'>Ya si Judas yan Silas manprofeta locue, ya japagat y mañelo ni y megae na sinangan, yan janafitme sija.</verse>
        <verse osisID='Acts.15.33'>Ya mañaga güije didide na tiempo, despues manafanjanao en pas ni y mañelo, para y manmatago sija.</verse>
        <verse osisID='Acts.15.34'>Lao si Silas ninamagof na ufañasagaja güije.</verse>
        <verse osisID='Acts.15.35'>Si Pablo yan si Barnabé mañasaga gui Antioquia, na mamananagüe, yan manpredidica ni y sinangan y Señot; yan megae palo locue.</verse>
        <verse osisID='Acts.15.36'>¶ Ya anae malofan palo jaane, ilegña si Pablo as Barnabé: Nije tajanao talo ya tabisita ya mañeluta gui cada siuda anae y guinin tapredica y sinangan y Señot, ya utalie jafa chechoñija.</verse>
        <verse osisID='Acts.15.37'>Ya si Barnabé malago na ujacone gachongñija si Juan, ni y apiyiduña Marcos.</verse>
        <verse osisID='Acts.15.38'>Lao y jinasoña si Pablo, na ti mauleg na ufañija, sa sumuja guiya sija desde Pamfilia, ya ti mandinalalag sija gui checho.</verse>
        <verse osisID='Acts.15.39'>Ya jumuyong dangculon minaguaguat, ya manadisapatta; ya si Barnabé jacone si Marcos, ya mangama gui batco para Chipre;</verse>
        <verse osisID='Acts.15.40'>Ya si Pablo jayeg si Silas ya mapos, manmaencatga ni y mañelo ni y grasian Yuus.</verse>
        <verse osisID='Acts.15.41'>Ya jumanao todo inanco Siria yan Silisia, janafanfitme y inetnon mangilisyano sija.</verse>
      </chapter>
      <chapter osisID='Acts.16'>
        <verse osisID='Acts.16.1'>YA mato güe locue Derbe yan Lystra: Ya estagüe, estaba güije un disipulo na y naanña si Timoteo, lajin un palaoan Judio, ni y manjonggue; lao y tataña Griego.</verse>
        <verse osisID='Acts.16.2'>Ya gosmauleg y famaña gui mañelo ni y mangaegue Lystra yan Iconio.</verse>
        <verse osisID='Acts.16.3'>Güiya malago Pablo na ujasija jumanao: ya quinene ya ninamasirconsida, sa pot y Judio sija ni y mangaegue güije na lugat: sa todoja tumungo na y tataña Griego.</verse>
        <verse osisID='Acts.16.4'>Ya anae jajanagüe todo y siuda sija, manmanae para ujaadaje, y tinago sija, ni y tinago y apostoles yan y manamco ni y mangaegue guiya Jerusalem.</verse>
        <verse osisID='Acts.16.5'>Ayonae y iglesia sija nae mumemetgot y jinenggue, ya lumalamegae y numero cada jaane.</verse>
        <verse osisID='Acts.16.6'>¶ Ya anae jajanagüe todo inanacon tanon Frygia, yan Galasia, ya manchinema ni y Espiritu Santo na ujapredica y sinangan guiya Asia;</verse>
        <verse osisID='Acts.16.7'>Ya anae manmato jijot y Misia, manmalago na ufanjanao para Bitinia: lao ti manpinelo ni y Espiritun Jesus na ufanjanao;</verse>
        <verse osisID='Acts.16.8'>Ya manmalofan oriyan Misia, ya manunog Troas.</verse>
        <verse osisID='Acts.16.9'>Ya anae puenge, jalie si Pablo un vision, na un taotao Masedonia, tumotojgue güije ya gumagagao güe ilegña: Mamaela mague guiya Masedonia ya unayudajam.</verse>
        <verse osisID='Acts.16.10'>Ya anae munjayan jalie y vision, enseguidas manmalagojam na manjanao para Masedonia, ya pinelonmame na y Señot umagangjam para inpredica y ibangelio guiya sija.</verse>
        <verse osisID='Acts.16.11'>¶ Ya anae mangagamajam guinin Troas, manmatojam gui tunas na chalan para Samotrasia, ya y inagpaña na jaane manmatojam Neapolis;</verse>
        <verse osisID='Acts.16.12'>Ya desde ayo asta Filipos, ni y mas dangculo na siuda güije na patte guiya Masedonia, yan un colonia romana: ya mañagajam güije na siuda unos cuantos na jaane.</verse>
        <verse osisID='Acts.16.13'>Ya y sabado na jaane, manjanaojam juyong gui siuda gui oriyan sadog, anae pinelonmame un lugat tinayuyut: ya manmatachongjam ya incuentuse y famalaoan sija ni y mandaña güije.</verse>
        <verse osisID='Acts.16.14'>Ya un palaoan na y naanña si Lydia, na manbebende purpura gui siudad Tiatira, ni y jaadodora si Yuus, jajungogjam; sa binaba y corasonña ni y Señot para uatituye y jasasangan si Pablo.</verse>
        <verse osisID='Acts.16.15'>Ya anae matagpange y palaoan, yan y guimaña, jagagaojam ilegña: Yaguin injisga na fiet yo gui Señot, fanjalom gui guimajo, ya infañaga güije. Ya jaafuetsasjam.</verse>
        <verse osisID='Acts.16.16'>¶ Ya susede anae manjanaojam para lugat tinayuyut, na manasodajam yan un patgon na palaoan na gae espiritu Pitonico, ni y janafangana megae y amuña pot y manadibibina:</verse>
        <verse osisID='Acts.16.17'>Ya jadadalag si Pablo yan jame, ya umaagang ilegña: Este sija na taotao y tentago y Gueftaquilo na Yuus ni y fumanuejit ni y chalan y satbasion.</verse>
        <verse osisID='Acts.16.18'>Ya este finatinasña y palaoan megae na jaane. Lao si Pablo gosninaestotba ya jabira güe ya ilegña ni y espiritu: Jutago jao pot y naan Jesucristo na unjuyong guiya güiya. Ya jumuyong güijeja na ora.</verse>
        <verse osisID='Acts.16.19'>¶ Ya anae jalie y amuña na mapos y ninanggaña para ufangana, maguut si Pablo yan Silas, ya macone guato gui plasa gui menan manmagas,</verse>
        <verse osisID='Acts.16.20'>Ya anae manmacone guato gui manmagas y lay, ilegña: Este sija na taotao. Judios ya jaatbororota y siudata,</verse>
        <verse osisID='Acts.16.21'>Ya manmamananagüe costumbre ni y ti combiene para jita na utaresibe, ni utaadaje, sa jita taotao Roma.</verse>
        <verse osisID='Acts.16.22'>Ya mangajulo y linajyan taotao ya mandaña contra sija: ya y manmagas sija jatiteg guiya sija y magaguñija, ya manmanago na ufanmasaulag.</verse>
        <verse osisID='Acts.16.23'>Ya anae esta megae na sinaulag ni y manmasaulagñija, manmapolo gui jalom calaboso, ya maencatga y atcaede na uguesadje sija.</verse>
        <verse osisID='Acts.16.24'>Ya ayo y rumesibe este na tinago, manpinelo sija guiya jalolom na calaboso, ya jaguesgode y adengñija gui sipo.</verse>
        <verse osisID='Acts.16.25'>Ya y tatalo puenge manaetae si Pablo yan Silas, yan jacantaye si Yuus alabansa sija: ya manjiningog ni ayo sija y manmaprereso.</verse>
        <verse osisID='Acts.16.26'>Ya derepente guaja güije un dangculon linao, ya asta y simienton y calaboso yinengyong: ya enseguidas manmababa todo y petta, ya todo y preso manmapula y guedenñija.</verse>
        <verse osisID='Acts.16.27'>Ya anae magmata y atcaede, ya jalie na mababa y pettan y calaboso, jalagnos y espadaña ya malago na upuno maesa güe, sa pineloña na manmalago y preso sija.</verse>
        <verse osisID='Acts.16.28'>Lao si Pablo umagang ni y dangculo na inagang, ilegña: Chamo munalalamen jao: sa estagüejamja todos.</verse>
        <verse osisID='Acts.16.29'>Ayonae mangagao candet sija, ya tumayog jalom, ya mato manlalaolao ni y minaañao, ya podong gui menan Pablo yan Silas,</verse>
        <verse osisID='Acts.16.30'>Ya jacone sija juyong, ya ilegña: Señores, jafa jufatinas para jusatbo?</verse>
        <verse osisID='Acts.16.31'>Ya sija ilegñija: Jenggue y Señot Jesus ya unsatbo yan y iya guimamo.</verse>
        <verse osisID='Acts.16.32'>Ya masangane güe ni y sinangan y Señot, yan todo y mañasaga gui guimaña.</verse>
        <verse osisID='Acts.16.33'>Ya ayoja na ora gui puenge nae jacone ya jafagase y sinaulagñija: ya matagpange güe enseguidas yan todo y iyoña.</verse>
        <verse osisID='Acts.16.34'>Ya jacone sija guato gui guimaña ya japlantaye nañija gui menañija, ya ninasenmagof sa jajonggue si Yuus yan todo y iya guimaña.</verse>
        <verse osisID='Acts.16.35'>¶ Ya anae egaan na jaane, manmanago y manmagas sargento sija ilegñija: Setta ayo sija na taotao ya ufanjanao.</verse>
        <verse osisID='Acts.16.36'>Ya y atcaede jasangane si Pablo ni este na sinangan, ilegña: Manmanago y manmagas na infanmasotta: ya pago fañuja ya infanjanao en pas.</verse>
        <verse osisID='Acts.16.37'>Lao si Pablo ilegña nu sija: Janafanmasaulagjam sin infanmaecungog, yan manmapresojam, ya taotao Roma jamja: ya pago inmanafanjuyong sin infanatungo? Aje: lao nafanmato ya sija unafanjuyongjam.</verse>
        <verse osisID='Acts.16.38'>Ya y sargento sija jasangane y manmagas ni este na sinangan: ya ninafanmaañao anae jajungog na taotao Roma sija.</verse>
        <verse osisID='Acts.16.39'>Ya manmato ya manmagagao sija, ya anae manatanjuyong, manmagagao na ufanjuyong gui siuda.</verse>
        <verse osisID='Acts.16.40'>Ya anae manjuyong gui calaboso, manjalom gui guima Lydia; ya anae jalie y mañelo, jaconsuela ya manjanao.</verse>
      </chapter>
      <chapter osisID='Acts.17'>
        <verse osisID='Acts.17.1'>YA anae guinen manmalofan inanaco Amfipolis yan Apolonia, manmato Tesalónica, anae guaja sinagogan Judios,</verse>
        <verse osisID='Acts.17.2'>Ya si Pablo segun costumbreña, jumalom güije sija, ya tres sabado jaadingane sija ni y Tinigue.</verse>
        <verse osisID='Acts.17.3'>Jadeclararayeja sija, na si Cristo nesesita ufamadese, ya ucajulo talo guinin y manmatae: ya este na Jesus ni y jusangane jamyo, güiya y Cristo.</verse>
        <verse osisID='Acts.17.4'>Ya palo guiya sija manmanjonggue, ya mandaña yan si Pablo yan Silas: yan y mandeboto na Griego un dangculon manada; ya ti didide na manmagas na famalaoan.</verse>
        <verse osisID='Acts.17.5'>Lao y Judio sija pot y inigoñija, palo manaelaye na taotao gui mancanaya; ya mandaña un linajyan taotao jaatborota y siuda; ya maataca y guima Jason, ya maprocura manmaquecone sija juyong gui menan taotao.</verse>
        <verse osisID='Acts.17.6'>Ya anae ti manmasoda, macone si Jason yan palo gui mañelo guato gui manmagas y siuda, ya managang ilegñija: Este yuje sija y munafanaatlibes y tano, ya manmato güine locue;</verse>
        <verse osisID='Acts.17.7'>Ni y jaresibe si Jason; ya todo este sija cumocontra y tinago Sesat; ilegñija na guaja otro ray, si Jesus.</verse>
        <verse osisID='Acts.17.8'>Ya jaatborota todo y taotao yan y manmagas y siuda anae majungog este sija.</verse>
        <verse osisID='Acts.17.9'>Ya anae manmañule segurida gui as Jason yan y pumalo, manmasotta.</verse>
        <verse osisID='Acts.17.10'>¶ Ya anae puenge enseguidas matago ni y mañelo si Pablo yan Silas para Berea; ya anae manmato, manjalom gui sinagogan y Judios.</verse>
        <verse osisID='Acts.17.11'>Este sija mas manmauleg qui ayo iya Tesalónica, sa rumesibe y sinangan contodo y minalagoñija, yan matataetae y Tinigue cada jaane, para umalie cao magajet ayo sija.</verse>
        <verse osisID='Acts.17.12'>Enaomina megae guiya sija manmanjonggue; yan y manjulon locue na famalaoan Griego, yan y lalaje ti didide.</verse>
        <verse osisID='Acts.17.13'>Lao y Judios Tesalónica anae jatungo na japredidica si Pablo y sinangan Yuus guiya Berea, manmato locue güije, ya manafangalamten yan manafaninestotba y linajyan taotao sija.</verse>
        <verse osisID='Acts.17.14'>Ya enseguidas matago ni y mañelo si Pablo na ujanao asta y tase; lao si Silas yan Timoteo mañagaja güije.</verse>
        <verse osisID='Acts.17.15'>Ya ayo y umadadaje si Pablo, macone asta Atenas; ya manresibe tinago para si Silas yan Timoteo, na ujalaguse guato guiya güiya, ya manmapos.</verse>
        <verse osisID='Acts.17.16'>¶ Ya mientras manninanangga as Pablo guiya Atenas, calamten y espirituña gui sanjalomña anae jalie y siuda na bula y idolos.</verse>
        <verse osisID='Acts.17.17'>Enaomina gui sinagoga jaadingane y Judio sija, yan y mandeboto na taotao sija, yan todo y asodaña gui plasa todo y jaane.</verse>
        <verse osisID='Acts.17.18'>Ya palo ni y manmalate gui finanagüe y Epicureo yan Estoicosija, managuaguat yan güiya, ya palo ilegñija: Jafa cumequeilegña este na caducon cuicuentos? Otro palo ilegñija: Buente mannae notisia y nuebo na yuus; sa jasangane sija as Jesus, yan y quinajulo talo.</verse>
        <verse osisID='Acts.17.19'>Ya macone güe guato gui as Areopago, ilegñija. Siñajam intingo este y nuebo na finanagüe ni y unsasangan?</verse>
        <verse osisID='Acts.17.20'>Sa uunafanmanjujungogjam ni y güinaja ni tatnae injingog, enaomina manmalagojam intingo jafa estesija.</verse>
        <verse osisID='Acts.17.21'>(Sa todo iya Atenas, yan y manaotao juyong ni y mañasaga güije, taya chechoñiñija na para ufanguentosja, yan para ufanecungog ni y nuebo na güinaja.)</verse>
        <verse osisID='Acts.17.22'>Ayonae tumojgue si Pablo gui talo gui Areopago, ya ilegña; Jamyo ni y lalajen Atenas, julie na guefdeboto jamyo.</verse>
        <verse osisID='Acts.17.23'>Sa anae malofanyo, ya juatan jafa y inadoranmimiyo, jusoda gui un attat este na tinigue: PARA Y TI MATUNGO NA YUUS. Ayo y inadodoraja ni y ti intingo; güiya jusangangane jamyo.</verse>
        <verse osisID='Acts.17.24'>Si Yuus ni y fumatinas y tano yan todo y güinaja ni y mangaegue gui sumanjalomña; güiya Señot gui langet yan y tano, ti sumasaga gui templo ni y finatinas canae;</verse>
        <verse osisID='Acts.17.25'>Ni umasetbe ni y canae taotao sija, taegüije y guaja janesesita; sa güiya mannae todo linâlâ, yan jinagong, yan todo y güinaja;</verse>
        <verse osisID='Acts.17.26'>Ya güiya fumatinas unoja na jâgâ todo y nasion y taotao sija para ufañaga gui jilo y tano, jadetetmina tinancha y tiempoñija, yan y uttimon y saganñija;</verse>
        <verse osisID='Acts.17.27'>Para ujaaligao y Señot, yaguin siña buente masiente ya umasoda güe, sa ti chago güe cada uno guiya jita.</verse>
        <verse osisID='Acts.17.28'>Sa iya güiya nae utafanlâlâ yan utafangalamten, yan utafanguaja sustansiata; taegüije y palo gui poetan miyo, ilegñija: Sa jita locue y rasaña.</verse>
        <verse osisID='Acts.17.29'>Yaguin jita y rasan Yuus, mungajit jumaso na y yiniusan Yuus parejo yan oro, pat salape, pat acho, pat y finatinas y jinason y taotao.</verse>
        <verse osisID='Acts.17.30'>Ya ti jaconsidera si Yuus y tiempo anae manaetiningo; lao pago, manago na todo y taotao ufanmañotsot;</verse>
        <verse osisID='Acts.17.31'>Sa jatancho un jaane, ni y anae para ujusga ni y tininas, y tano, ni ayo na taotao y jatago; ni y mannae testimonio todo y taotao, sa janacajulo guinin y manmatae.</verse>
        <verse osisID='Acts.17.32'>Ya anae jajungog sija y quinajulo talo guinin y manmatae, palo manmanbotlea; ya y palo ilegñija: Injingog jao talo otro biaje, pot este.</verse>
        <verse osisID='Acts.17.33'>Ya ayonae mapos si Pablo gui entaloñija.</verse>
        <verse osisID='Acts.17.34'>Lao palo mandaña guiya güiya, manmanjonggue: ya y palo güije sija, si Dionisio, taotao Areopago, yan un palaoan na y naanña Dámaris, yan palo mangachongñiñija.</verse>
      </chapter>
      <chapter osisID='Acts.18'>
        <verse osisID='Acts.18.1'>YA despues di estesija, jumanao si Pablo guiya Atenas ya mato Corinto:</verse>
        <verse osisID='Acts.18.2'>Ya jasoda un Judio na naanña si Aquila, mafañagon Ponto, ni ti apmamam na mato guinin Italia, yan y asaguaña as Prisila, sa manago si Claudio na todo y Judios ufanjanao Roma; ya mato guiya sija.</verse>
        <verse osisID='Acts.18.3'>Sa parejoja chechoñiñija, ya sumaga yan sija, ya machochoeho: sa y chechoñiñija manmamatitinas y guima tienda.</verse>
        <verse osisID='Acts.18.4'>Ya mañangangane gui sinagoga cada sabado, ya japrocucura para usuug y Judio yan y Griego sija.</verse>
        <verse osisID='Acts.18.5'>¶ Lao anae mato si Silas yan Timoteo guinin Masedonia, si Pablo chineneg ni sinangan na unamatungo gui Judios na si Jesus y Cristo.</verse>
        <verse osisID='Acts.18.6'>Ya anae macontra sija yan machatfino nu sija, jasacude y magaguña, ya ilegña nu sija: Y jâgâmiyo gui jilo y ilunmiyo: guajo gasgasyo; ya desde pago bae jujanao para y Gentiles.</verse>
        <verse osisID='Acts.18.7'>Ya mapos ya jumalom gui guima un taotao na y naanña si Tito Justo na manadodora as Yuus, na y guimaña jijot gui sinagoga.</verse>
        <verse osisID='Acts.18.8'>Ya si Crispo magas y sinagoga, jajonggue y Señot, yan todo y guimaña: ya megae na taotao Corinto jumungog ya manjonggue ya manmatagpange.</verse>
        <verse osisID='Acts.18.9'>Ya y Señot jacuentuse si Pablo gui puenge gui vision, ilegña: Chamo maaañao, lao cuentos, ya chamo famatquiquilo:</verse>
        <verse osisID='Acts.18.10'>Sa gaegueyo guiya jago, ya taya taotao siña guaguato guiya jago para unninalamen: sa megae taotaojo güine na siuda.</verse>
        <verse osisID='Acts.18.11'>Ya sumaga güije un año yan saes meses, jafananagüe sija ni y sinangan Yuus.</verse>
        <verse osisID='Acts.18.12'>¶ Ya anae si Galión magalajen Acaya, y Judio sija mangajulo, gui un jinasoja, contra si Pablo, ya macone gui menan y tribunal,</verse>
        <verse osisID='Acts.18.13'>Ilegñija: Este na taotao jasuug y taotao sija para ujaadora si Yuus contra y lay.</verse>
        <verse osisID='Acts.18.14'>Ya anae para ubaba si Pablo y pachotña, si Galión ilegña ni y Judio sija: Yaguin mojon jafa na inechong pat tinaelaye, O jamyo Judios, con rason jusungon jamyo.</verse>
        <verse osisID='Acts.18.15'>Lao ya yaguin y finaesen finijoja, yan naan sija, yan y laymiyo, adaje maesa jamyo; sa guajo ti malagoyo ujues ni enao na güinaja.</verse>
        <verse osisID='Acts.18.16'>Ya janafañuja gui tribunal.</verse>
        <verse osisID='Acts.18.17'>Ayonae todosija maguut si Sostenes, magas y sinagoga, ya masaulag gui menan y tribunal. Ya si Galión, ti jaatituye ayo sija na güinaja.</verse>
        <verse osisID='Acts.18.18'>¶ Ya sumaga si Pablo güije megae na jaane, ya despues jadingo y mañelo, ya mangagama gui batco desde ayo asta Siria, ya sumisija yan si Prisila, yan Aquila; ya maguasguas y iluña guiya Cencrea: sa gae promesa.</verse>
        <verse osisID='Acts.18.19'>Ya manmato Efeso ya jadingo sija güije: ya güiyaja jumalom gui sinagoga, ya jaadingane y Judios.</verse>
        <verse osisID='Acts.18.20'>Ya anae magagaogüe na usaga apmam yan sija, ti malago;</verse>
        <verse osisID='Acts.18.21'>Lao jadingo sija ilegña: Bae jutalo mague guiya jamyo, yaguin malago si Yuus. Ya mangama gui batco desde Efeso.</verse>
        <verse osisID='Acts.18.22'>Ya anae tumayog gui tano Sesarea, cumajulo, ya jasaluda y iglesia, ya mapos papa Antioquia.</verse>
        <verse osisID='Acts.18.23'>Ya despues di sumaga güije ti apmam na tiempo, maposgüe ya jajanagüe todo y inanaco tano Galasia, yan Frygia, para unafanmetgot todo y disipulo.</verse>
        <verse osisID='Acts.18.24'>¶ Ya mato guiya Efeso un taotao na Judio, na y naanña si Apolos, mafañagon Alejandria, un taotao na faye, yan gaeninasiña gui Tinigue sija.</verse>
        <verse osisID='Acts.18.25'>Este na taotao, mafanagüe ni y chalan y Señot; maepe gui Espiritu, jasasangan yan mamananagüe claro ni y chalan y Señot, lao ayoja tinagpangenja Juan tiningoña:</verse>
        <verse osisID='Acts.18.26'>Ya jatutujon sumangan ni y minatatnga gui sinagoga: ya anae jiningog as Prisila yan Aquila, macone ya mafanagüe mas claro ni y chalan Yuus.</verse>
        <verse osisID='Acts.18.27'>Ya anae malago malofan Acaya, y mañelo mananima güe ya manmanugue para y disipulo ya manmaencatga na umaresibe güe: ya anae mato jaayuda megae ayo sija y manmanjonggue pot y grasia:</verse>
        <verse osisID='Acts.18.28'>Sa gosjanasiña macontra y Judios, y publico nae jafanunue ni y Tinigue sija, na si Jesus y Cristo.</verse>
      </chapter>
      <chapter osisID='Acts.19'>
        <verse osisID='Acts.19.1'>YA susede mientras estataba si Apolos guiya Corinto, si Pablo malofan gui managquilo na costa ya mato Efeso: ya mañoda palo disipulo sija güije.</verse>
        <verse osisID='Acts.19.2'>Ya ilegña nu sija: Inresibe y Espiritu Santo desde qui manmanjonggue jamyo? Ya ilegñija: Taya nae injingog cao esta manae Espiritu Santo.</verse>
        <verse osisID='Acts.19.3'>Ya ilegña nu sija: Jafa nae manmatagpangenmiyo? Ya sija ilegñija: Y tinagpangen Juan.</verse>
        <verse osisID='Acts.19.4'>Ayonae ilegña si Pablo: Si Juan, magajet na managpapange ni y tinagpangen sinetsot, ya jasangane y taotao sija, na ujajonggue ayo y ufato despues di güiya, ayo y as Cristo Jesus.</verse>
        <verse osisID='Acts.19.5'>Ya anae jajungog sija este, manmatagpange ni y naan y Señot Jesus.</verse>
        <verse osisID='Acts.19.6'>Ya anae munjayan japlanta si Pablo y canaeña gui jiloñija, y Espiritu Santo mato gui jiloñija: ya manguentos ni y tifinoñija, ya manmanprofetisa.</verse>
        <verse osisID='Acts.19.7'>Ayo sija todos dose na taotao lalaje.</verse>
        <verse osisID='Acts.19.8'>¶ Ya jumalom si Pablo gui sinagoga, ya cumuentos libre tres meses; jasangan yan y animo gui raenon Yuus.</verse>
        <verse osisID='Acts.19.9'>Lao anae palo manmajetog, ya ti manmalago manmanjonggue, ya manguecuentos taelaye pot ayo na Chalan gui menan y linajyan taotao, sumuja si Pablo guiya sija, ya janafañuja y disipulo sija, ya manadingan cada jaane gui escuelan Tiranno.</verse>
        <verse osisID='Acts.19.10'>Ya dos años di mafatinas este: para todo ayo y mañasaga Asia ujajungog y sinangan y Señot Jesus, parejoja y Judio yan y Griego sija.</verse>
        <verse osisID='Acts.19.11'>Ya jafatinas si Yuus milagro pot y canae Pablo:</verse>
        <verse osisID='Acts.19.12'>Para guinin y tataotaoña nae umachule paño sija para y manmalango, ya y chetnot ufañuja guiya sija; yan y manaelaye na espiritu ufanjuyong guiya sija.</verse>
        <verse osisID='Acts.19.13'>Ya palo Judios na manaesagañija, taotao binanggelio, japrocura na jasangan nu ayo sija y manguaja taelaye na espiritu y naan y Señot Jesus, ilegñija: Innafanjula jao pot si Jesus, ni y japredidica si Pablo.</verse>
        <verse osisID='Acts.19.14'>Ya guaja siete na lalaje, famaguon un Judio ni naaña si Sceva, ya magas mamale, na jafatinas este sija.</verse>
        <verse osisID='Acts.19.15'>Ya manope y taelaye na espiritu, ilegña: Si Jesus jutungo, yan si Pablo jutungo; lao jaye jamyo?</verse>
        <verse osisID='Acts.19.16'>Ya y taotao ni y guaja taelaye na espiritu, tumayog gui jiloñija; ya jagana sija, sa mas gaeninasiñaña qui sija; ya esta manmalago sija güije na guma, manerido yan taya magaguñija.</verse>
        <verse osisID='Acts.19.17'>Ya matungo este todo ni y Judios, yan y Griego sija yan ayo sija y mañasaga Efeso; ya podong y minaañao gui jiloñija todos, ya manadangculo y naan y Señot Jesus.</verse>
        <verse osisID='Acts.19.18'>Ya megae ni y manmanjonggue manmato, ya mangonfesat manmañangane ni y chechoñija.</verse>
        <verse osisID='Acts.19.19'>Ya megae ni ayo sija locue y umuusa y magica jachule y leblonñija, ya jasonggue gui menan todo y taotao: ya matufong y balenñija, ya masoda na sincuenta mil na pidason salape,</verse>
        <verse osisID='Acts.19.20'>Ya taegüenao mumegagaeña y ninasiñan y sinangan Yuus.</verse>
        <verse osisID='Acts.19.21'>¶ Ya despues di este sija, jajaso si Pablo gui espirituña, anae malofan inanaco Masedonia yan Acaya na ujanao para Jerusalem, ilegña: Yaguin esta matoyo güije, nesesita yo na julie locue Roma.</verse>
        <verse osisID='Acts.19.22'>Ya depues di jatago dos para Masedonia ni y sumesetbe güe, si Timoteo yan Erasto, güiya sumagaja Asia un rato.</verse>
        <verse osisID='Acts.19.23'>¶ Ya ayo na tiempo guaja güije atboroto pot ayo na Chalan.</verse>
        <verse osisID='Acts.19.24'>Sa un platero na taotao na y naanña si Demetrio, ya mamatitinas attat salape para si Diana, ya ti didide na ganansia chinileleña para y manmamatitinas.</verse>
        <verse osisID='Acts.19.25'>Ya janaetnon yan todo y manmachochocho ni y taegüije, ya ilegña: Señores, intingoja na este na chocho nae manmañoñodajit güinajata.</verse>
        <verse osisID='Acts.19.26'>Ya inliija yan injingog, na ti ayoja iya Efeso, lao cana todo iya Asia nae megae na taotao jasuug si Pablo, yan jabira, sa ilegña na ti manyuus ayo sija y finatinas canae.</verse>
        <verse osisID='Acts.19.27'>Ya ti esteja nae uguaja peligro y chechota na unafanaebale lao asta y templon y dangculo na yuus si Diana umarechasa, ya y tinaquiloña umayulang, ni y todo iya Asia yan todo y tano umadodora.</verse>
        <verse osisID='Acts.19.28'>¶ Ya anae jajungog sija este na sinangan, ninafangosbubu, ya managang ilegñija: Dangculo y Dianan Efesios.</verse>
        <verse osisID='Acts.19.29'>Ya y siuda bula atboroto; ya mandaña unoja ya manjalom gui teatro ya macone si Gayo yan Aristarco, taotao Masedonia mangachong Pablo gui jinanaoña.</verse>
        <verse osisID='Acts.19.30'>Ya malago si Pablo na ufalag y anae mangaegue y taotao sija; lao ti mapolo ni y disipulo.</verse>
        <verse osisID='Acts.19.31'>Ya palo ni y manmagas Asia ni y manamiguña, manmanago na umasangane na chaña jumalom güe gui teatro.</verse>
        <verse osisID='Acts.19.32'>Ya y palo, managang un inagang: ya y palo, otro inagang; sa manatborotao y dinana; ya megaeña ti tumungo jafa na mandaña sija.</verse>
        <verse osisID='Acts.19.33'>Ya macone si Alejandro gui entre y linajyan taotao, ya mapolo mona ni y Judios, ya mañeñas si Alejandro ni y canaeña na ufanmamatquilo, sa malago umadingane y taotao sija,</verse>
        <verse osisID='Acts.19.34'>Lao anae matungo na Judio güe, todos managang gui un inagang buente dos oras, ilegñija: Dangculo y Dianan Efesios.</verse>
        <verse osisID='Acts.19.35'>Ya anae y secretario y inetnon magalalaje munjayan janaquieto y taotao, ilegña nu sija: Jamyo ni y taotao Efeso, jafa na taotao ayo y ti jatungo na y siuda Efesios manmanadodora ni y dangculo na yuus Diana, yan y imagen ni y podong guinin y Jupiter?</verse>
        <verse osisID='Acts.19.36'>Inlie na estesija ti siña macontra, nesesita na infanmamatquilo, ya chamiyo fumatitinas jafa.</verse>
        <verse osisID='Acts.19.37'>Sa jamyo cumone mague este sija na taotao, na ti mañaque gui guimayuus, ni ujachatfino contra y yuusmiyo.</verse>
        <verse osisID='Acts.19.38'>Yaguin si Demetrio yan y palo ni y mangachongña guaja quejanñija contra y otro taotao: guaja tribunal y lay: ya guaja y jues; polo ya ufanafaaela uno y otro.</verse>
        <verse osisID='Acts.19.39'>Lao yaguin inseda jamyo jafa pot otro sija, umafatinas gui inetnon y magalalaje taemanoja y lay.</verse>
        <verse osisID='Acts.19.40'>Sa mangaeguejit gui peligro, na utafanmafaesen pot este sija na atboroto, ya taya jafa siña urasonta pot este.</verse>
        <verse osisID='Acts.19.41'>Ya anae munjayan cumuentos, janajanao y dinaña.</verse>
      </chapter>
      <chapter osisID='Acts.20'>
        <verse osisID='Acts.20.1'>YA anae bumasta y atboroto, jaagang si Pablo y disipulo sija, ya anae jaaconsejo ya jadingo, mapos para Masedonia.</verse>
        <verse osisID='Acts.20.2'>Ya anae jajanagüe inanaco ayo sija na lugat, ya janae sija megae na consejo, mapos malag Gresia.</verse>
        <verse osisID='Acts.20.3'>Ya sumaga güije tres meses, ya manananggaja para ucone ni y Judios, anae maudae gui batco ya janao para Siria, jajaso na utalo guato Masedonia.</verse>
        <verse osisID='Acts.20.4'>Ya maosgaejon asta Asia, si Sopater patgon Pirro guiya Berea, yan iya Tesalónica, si Aristarcho yan si Segundo, yan si Gayo guiya Derbe, yan si Timoteo: ya iya Asia, si Tiquico yan si Trófimo.</verse>
        <verse osisID='Acts.20.5'>Este sija manjanao finena, ya janananggajam Troas,</verse>
        <verse osisID='Acts.20.6'>Ya despues di y pan sinlibadura, manmaudaejam gui batco desde Filipos, infatoigüe sija guiya Troas gui mina sinco na jaane; ya mañagajam güije siete na jaane.</verse>
        <verse osisID='Acts.20.7'>¶ Ya y finenana na jaane gui semana, anae mandaña y disipulo para umaipe y pan, si Pablo japredica guiya sija, sa esta güe listo para ujanao gui inagpaña: ya sisigueja di manpredica asta y tatalopuenge.</verse>
        <verse osisID='Acts.20.8'>Ya megae na candet gui sanjilo na cuatto anae estabajam na mandadaña.</verse>
        <verse osisID='Acts.20.9'>Ya estaba güije un patgon na taotao na y naanña si Eutico, na matatachong sanjilo gui un bentana, ya guesmaego; ya y inanaco y prinedican Pablo, matomba gui maegoña, ya podong desde y mina tres na piso, ya anae majatsa matae.</verse>
        <verse osisID='Acts.20.10'>Ya tumunog papa si Pablo ya dumimo gui jiloña, ya jatogtog ilegña: Chamiyo ninafañachatsaga, sa y linâlâña gaegueja gui sanjalomña.</verse>
        <verse osisID='Acts.20.11'>Ya anae cajulo talo, jaipe y pan ya mañocho, ya cumuentos asta qui manana; ya ayonae jumanao.</verse>
        <verse osisID='Acts.20.12'>Ya lâlâ patgon na taotao, ya ti didide ninafanmagof.</verse>
        <verse osisID='Acts.20.13'>¶ Ya manmaposjam para y batco, ya manmaudaejam guato Asos, sa para ayo nae inquene si Pablo: sa taegüije matagoña, ya malagoñaja ufamocat.</verse>
        <verse osisID='Acts.20.14'>Ya anae manasodajam Asos, inquene güe, ya manmatojam Mitilene.</verse>
        <verse osisID='Acts.20.15'>Ya desde ayo, manmaudaejam gui batco, ya manmatojam gui inagpaña na jaane gui menan Chio, ya y inagpaña talo güije na jaane, manmatojam Samo, ya mañagajam Trogilio; ya y inagpaña na jaane, manjanaojam para Mileto.</verse>
        <verse osisID='Acts.20.16'>Sa si Pablo malagoña umaudae gui batco para Efeso, sa ti malago jagasta y tiempo guiya Asia; sa inalulula, na mano y ninasiñaña, na ufato Jerusalem gui jaanen y Pentecostes.</verse>
        <verse osisID='Acts.20.17'>¶ Ya desde Mileto manago guato Efeso na ufanmaagange y manamco gui guimayuus.</verse>
        <verse osisID='Acts.20.18'>Ya anae manmato guiya güiya, ilegña nu sija: Injatingo desde y finenenana na jaane anae matoyo Asia, jafa manaemanojit todo y tiempo,</verse>
        <verse osisID='Acts.20.19'>Jusetbe y Señot contodo y inimitde na jinaso, yan y minegae lago, yan y tentasion sija ni y manmato guiya guajo pot y ninanggan y Judios.</verse>
        <verse osisID='Acts.20.20'>Ya jaftaemano ti maañao yo jusangane jamyo todo y mauleg para jamyo, lao jufanue jamyo yan jufanagüe jamyo, gui publico yan gui guima yan guma.</verse>
        <verse osisID='Acts.20.21'>Junamatungo gui Judios yan y Griego sija locue, y sinetsot para as Yuus, yan y jinenggue para y Señotta as Jesucristo.</verse>
        <verse osisID='Acts.20.22'>Ya pago, estagüe y Espiritu na janajanaoyo para Jerusalem, ti jutungo jafa ufanmato guiya guajo güije.</verse>
        <verse osisID='Acts.20.23'>Esteja y Espiritu Santo janae yo testimonio na gui cada siudad, ilegña, na y guinede yan y pinite ufañaga guiya guajo.</verse>
        <verse osisID='Acts.20.24'>Lao taya güine na güinaja unacalamtenyo, ni ti junaguaguan y linâlâjo para guajo, lao guefmalago yo na junafunjayan y chechojo, yan y obligasionjo ni y juresibe gui Señot Jesus, para junamatungo y ebangelion y grasian Yuus.</verse>
        <verse osisID='Acts.20.25'>Ya pago, estagüe na jutungo jamyo todos, ya ni uno guiya jamyo ni y anae guinin jupredica y raenon Yuus, ulinie y matajo mas.</verse>
        <verse osisID='Acts.20.26'>Enao na jucone jamyo para testigo pago na jaane, na guajo gasgasyo guinin todo y jâgâ y taotao sija.</verse>
        <verse osisID='Acts.20.27'>Sa trabia ti munjajayan junatungo jamyo todo ni y pinagat Yuus.</verse>
        <verse osisID='Acts.20.28'>Guefadaje jamyo, yan todo y manada ni y ninafanmagas jamyo ni y Espiritu Santo, para inapasto inetnon mangilisyano iyon Yuus, ni y jafajan ni y jâgâñaja.</verse>
        <verse osisID='Acts.20.29'>Sa jujatungo este, na despues di jumanaoyo, y manaelaye sija na lobo ufanjalom gui entalomiyo, ya ti unasobbla y manada.</verse>
        <verse osisID='Acts.20.30'>Ya iya jamyo locue nae ufangajulo sija taotao na jasasangan y manaelaye na güinaja sija, para ufanmangone disipulo sija para udalalag sija.</verse>
        <verse osisID='Acts.20.31'>Enaomina adaje, ya injaso na pot tres años, ti pumaparayo jusangane cada uno parejoja jaane yan puenge cumacasaoyo.</verse>
        <verse osisID='Acts.20.32'>Ya pago mañelujo, jutayuyute jamyo as Yuus, yan y sinangan y grasiaña, ni y siña manjinatsa jamyo julo, yan infanninae erensianmiyo yan todo ayo sija y manafangasgas.</verse>
        <verse osisID='Acts.20.33'>Sa taya jucodisia ni jaye na taotao, salape pat oro, pat magago.</verse>
        <verse osisID='Acts.20.34'>Ya jamyo, intingo este sija na canae y sumesetbeyo gui nesesidajo, yan ayo sija y mangachochongjo.</verse>
        <verse osisID='Acts.20.35'>Esta junae jamyo mauleg na ejemplo gui todosija, jaftaemano ya guaja obligasionmiyo na inadaje y manaemetgot yan injaso y sinangan y Señot Jesus, ni y ilegña: Mas dichoso y mannae qui y manresibe.</verse>
        <verse osisID='Acts.20.36'>¶ Ya anae munjayan jasangan taegüine, dumimo papa ya manmanayuyut todos.</verse>
        <verse osisID='Acts.20.37'>Ya todosija mananges ya matogtog y agâgâ Pablo ya machico.</verse>
        <verse osisID='Acts.20.38'>Ya ninafansenpinite todos pot y sinanganña, na ti ujalie y mataña mas. Ya maosgaejon gui jinanaoña asta y batco.</verse>
      </chapter>
      <chapter osisID='Acts.21'>
        <verse osisID='Acts.21.1'>YA anae susede na manadingojam, manmaudaejam gui batco, ya manmatojam gui tinas na chalan para Coos, ya y inagpaña na jaane manmatojam Rodas, ya desde ayo asta Pátara.</verse>
        <verse osisID='Acts.21.2'>Ya inseda un batco na jumajanao para Finesia, ya manmaudaejam, ya manjanaojam.</verse>
        <verse osisID='Acts.21.3'>Ya anae intutujon lumie Chipre inpelo gui acagüe, ya manjanaojam asta Siria, ya manmatojam Tiro: sa para umadescatga güije y batco.</verse>
        <verse osisID='Acts.21.4'>Ya anae manmañodajam güije disipulo, mañagajam siete na jaane; ya ilegñija as Pablo pot y Espiritu, na chaña jumajanao julo Jerusalem.</verse>
        <verse osisID='Acts.21.5'>Ya anae inquimple todo esta ayo sija na jaane, manjanaojam ya insigue y jinanaomame, ya manmaosgaejonjam ni y asaguanñija yan y famaguonñija, asta qui manjuyongjam gui siuda: ya mandimojam gui oriyan tase ya manmanayuyutjam.</verse>
        <verse osisID='Acts.21.6'>Ya, anae manadingojam, uno y otro, manmaudaejam gui batco, ya sija manalo guato guiya sija.</verse>
        <verse osisID='Acts.21.7'>¶ Ya anae inquimple y jinanaomame desde Tiro, manmatojam Tolemaida, ya insaluda y mañelo, ya mañagajam güije yan sija un jaane.</verse>
        <verse osisID='Acts.21.8'>Ya y inagpaña, jame ni y mangachong Pablo, manjanaojam, ya manmatojam Sesarea; ya manjalomjam gui guima Felipe y ebangelista ni y uno gui siete, ya mañagajam güije yan güiya.</verse>
        <verse osisID='Acts.21.9'>Ya ayo na taotao, guaja cuatro jagaña na vitgen na manmanprofetisa.</verse>
        <verse osisID='Acts.21.10'>Ya mientras mañagajam güije megae na jaane, mato papa guinin Judea un profeta na y naanña Agabo.</verse>
        <verse osisID='Acts.21.11'>Ya anae mato guiya jame, jachule y senturon Pablo, ya jagode güe canaeña yan y adengña, ya ilegña: Taegüine ilegña y Espiritu Santo: Taegüineja magodeña y gaeiyo este na senturon, ni y Judios ni mangaegue Jerusalem, ya umaentrega gui canae Gentiles.</verse>
        <verse osisID='Acts.21.12'>Ya anae injingog este sija, parejoja jame yan ayo y mañasaga güije na lugat, matayuyut güe na chaña jumajanao julo Jerusalem.</verse>
        <verse osisID='Acts.21.13'>Ayonae manope si Pablo ilegña: Jafa na manatanges jamyo, ya inyamag y corasonjo? sa esta listoyo ti para jumagodeja, lao asta jumatae guiya Jerusalem, pot y naan Jesucristo.</verse>
        <verse osisID='Acts.21.14'>Ya anae timalago manamañaña, manbastajam ilegmame: Y minalago y Señot umafatinas.</verse>
        <verse osisID='Acts.21.15'>¶ Ya despues di ayo sija na jaane, inchile y güinajanmame ya manjanaojam papa Jerusalem.</verse>
        <verse osisID='Acts.21.16'>Ya manjame locue yan palo disipulon Sesarea, ya manmangongone un Mnason iya Chipre, y bijo na disipulo ya infanjame mañaga.</verse>
        <verse osisID='Acts.21.17'>Ya anae manmatojam Jerusalem, mangosmagof y mañelo jaresibejam.</verse>
        <verse osisID='Acts.21.18'>Ya y inagpaña, manjanaojam yan si Pablo para as Santiago: ya todo y manamco manestaba.</verse>
        <verse osisID='Acts.21.19'>Ya anae munjayan jasaluda sija, jasanganen adumidide ni y finatinas Yuus gui entalo Gentiles pot y chechoña.</verse>
        <verse osisID='Acts.21.20'>Ya anae jajungog sija, maalaba y Señot, ya ilegñija nu güiya: Unlie chelujo cuantos miles na Judios y manmanjonggue, yan maneggo ni y tinago:</verse>
        <verse osisID='Acts.21.21'>Ya matungo guinin jago, na unfanagüe todo y Judios ni y mangaegue gui Gentiles, na ujafañuja gui as Moises, ilegmo, na munga manmasirconsida y famaguonñija, ni ujadalalag y costumbre.</verse>
        <verse osisID='Acts.21.22'>Ya jafa nae umafatinas? Magajet na ujajungog na mato jao.</verse>
        <verse osisID='Acts.21.23'>Enao mina fatinas este y insangane jao: Guajajam cuatro na taotao na manmanpromesa;</verse>
        <verse osisID='Acts.21.24'>Cone sija, ya unnagasgas jao yan sija, ya unfangata pot sija ya ufanmadasae ilunñija; ya todo utiningo na ayo sija y matungo pot jago taya guaja; lao jago locue dalalag jaftaemano y tinago, ya unadaje y lay.</verse>
        <verse osisID='Acts.21.25'>Ya pot y Gentiles ni y manmanjonggue, esta intigue na innafagpo, na chañija umadadaje ni uno güine; solo ujaadajeja sija güije na güinaja y manmaofrese y idolos, yan y jâgâ, y mamuno, yan y inábale.</verse>
        <verse osisID='Acts.21.26'>Ayonae si Pablo jacone y taotao sija, ya y inagpaña na jaane janagasgas güe yan sija, jumalom gui templo para usangan y macumplen y jaanen y managasgas, asta qui ufanmaofrese y inefrese cada uno guiya sija.</verse>
        <verse osisID='Acts.21.27'>¶ Ya anae esta cana mamagpo y siete na jaane, ni Judios ni y mangaegue Asia, anae malie güe gui templo, janafangalamten todo y taotao contra güiya.</verse>
        <verse osisID='Acts.21.28'>Ya managang ilegñija: Taotao Israel, fanmanayuda: Estagüe yuje na taotao y jafananagüe todo y taotao manoja guato contra y pueblo, yan y lay, yan este na lugat: yan janafanjalom y Gentiles gui templo, ya janataelaye este na lugat.</verse>
        <verse osisID='Acts.21.29'>(Sa guinin malie güe antes yan si Trófimo, un taotao Efeso, gui siuda, ya jinasoñija na si Pablo cumone jalom gui templo.)</verse>
        <verse osisID='Acts.21.30'>Ya todo manatborotao y siuda, yan todo y taotao manmalago, ya macone si Pablo, ya manajuyong gui templo; ya enseguidas manmajuchom y petta.</verse>
        <verse osisID='Acts.21.31'>Ya anae manjajanao para umapuno si Pablo, mato notisia gui magas y inetnon, na todo iya Jerusalem man atborotao.</verse>
        <verse osisID='Acts.21.32'>Ya enseguidas mangone sendalo sija yan capitan, ya manmalago guato guiya sija; ya anae malie y magas y inetnon yan y sendalo sija, manbasta masaulag si Pablo.</verse>
        <verse osisID='Acts.21.33'>Ayonae y magas y inetnon jumijot, ya quinene güe, ya manago na umagode dos na cadena: ya mamaesen jaye güe, yan jafa finatinasña.</verse>
        <verse osisID='Acts.21.34'>Ya palo manaagang un inagang, ya y palo, otro inagang, gui entre y linajyan taotao: ya anae ti siña tumungo y magajet pot y atboroto, manago na umacone guato gui castiyo.</verse>
        <verse osisID='Acts.21.35'>Ya anae mato gui guaot, sa macocone ni y sendalo sija, pot y finijom y linajyan taotao;</verse>
        <verse osisID='Acts.21.36'>Sa manatateja y linajyan taotao, ya manaagangja ilegñija: Fañuja yan guiya.</verse>
        <verse osisID='Acts.21.37'>¶ Ya anae para umacone si Pablo gui castiyo, ilegña nu y magas inetnon: Siñajit cumuentos? ya ilegña: Untungo Griego?</verse>
        <verse osisID='Acts.21.38'>Ti jago ayo y taotao Egipto, ni y antes di este sija na jaane unfatinas jatsamiento, ya uncone guato gui desierto cuatro mil na taotao ni y manpegno?</verse>
        <verse osisID='Acts.21.39'>Lao si Pablo ilegña: Guajo Judioyo, taotao Tarso, siuda Silisia--taotao un siuda ti diquique: ya jutayuyut jao na unpoloyo ya jucuentuse y taotao sija.</verse>
        <verse osisID='Acts.21.40'>Ya anae ninae lisensia, tumojgue si Pablo gui guaot, ya jaseñas y taotao sija ni y canaeña. Ya anae manmamatquilo jacuentuse sija ni cuentos Hebrea, ilegña:</verse>
      </chapter>
      <chapter osisID='Acts.22'>
        <verse osisID='Acts.22.1'>LALAJE mañelo yan mañaena, jingog y dumefiendeyo pago guiya jamyo!</verse>
        <verse osisID='Acts.22.2'>(Ya anae majungog na mancuinentuse sija ni y fino Hebreo, ninafanmamatquilo mas;) ya ilegña:</verse>
        <verse osisID='Acts.22.3'>Guajo magajet taotao na Judio, mafañagon Tarso, un siuda guiya Silisia; lao mapogsaeyo güine na siuda gui adeng Gamaliel, mafanagüeyo taemanoja y minagajet y lay y mañaenata, ya eggoyo para as Yuus, taegüenao iya jamyo pago na jaane.</verse>
        <verse osisID='Acts.22.4'>Ya jupetsigue sija gui este jinanao asta junafanmapuno, jugogode ya juentrerega gui catset y lalaje yan y famalaoan.</verse>
        <verse osisID='Acts.22.5'>Ya parejoja y magas mamale locue numaeyo testimonio, yan todo y manada y manamco: guinin iya sija locue nae manresibeyo catta para y mañelo, ya jumanaoyo para Damasco, para jucone ayo sija ni y sinedajo güije ya jugode guato Jerusalem para ufanmasapet.</verse>
        <verse osisID='Acts.22.6'>Ya susede anae jumajanaoyo, ya esta jijotyo para Damasco gui taloane, enseguidas manina güije guinin y langet un dangculon candet gui oriyajo,</verse>
        <verse osisID='Acts.22.7'>Ya podongyo gui jilo tano, ya jujungog un inagang na ilegña nu guajo: Saulo, Saulo, sa jafa na unpetsisigueyo?</verse>
        <verse osisID='Acts.22.8'>Ya juope ilegco: Jayejao Señot? Ya ilegña nu güajo: Guajo si Jesus Nasareno ni y unpetsisigue.</verse>
        <verse osisID='Acts.22.9'>Ya ayo y mangachochongjo jalie magajet y candet, ya ninafanmaañao; lao ti jajungog y inagang ayo y cumuentuseyo.</verse>
        <verse osisID='Acts.22.10'>Ya ilegco: Jafa jufatinas Señot? Ya y Señot ilegña nu guajo: Cajulo ya janao falag Damasco; ya ayonae umasangane todo güinaja ni y matancho para chechomo.</verse>
        <verse osisID='Acts.22.11'>Ya anae ti siñayo manlie pot y minalag y candet, mapipetyo ni ayo sija y guinin mangachochongjo, ya maconeyo guato Damasco.</verse>
        <verse osisID='Acts.22.12'>Ya si Ananias, un taotao na deboto jaftaemanoja y lay, ya guaja mauleg na testimonio para todo y Judios sija ni y mañasaga güije,</verse>
        <verse osisID='Acts.22.13'>Mato guiya guajo, ya tumojgue, ya ilegña nu guajo: Chelujo Saulo, resibe y liniemo. Ya ayoja na ora nae juatan güe.</verse>
        <verse osisID='Acts.22.14'>Ya ilegña: Y Yuus mañaenata umayegjao, na para untungo y minalagoña, ya unlie Ayo Tunas, yan unjungog y inagang y pachotña.</verse>
        <verse osisID='Acts.22.15'>Sa jago utestiguña todo gui taotao, jafa y liniemo yan y jiningogmo.</verse>
        <verse osisID='Acts.22.16'>Ya pago jafa na sumasagajaoja? Cajulo ya unmatagpange, ya ufinagase y isaomo, agang y naanña.</verse>
        <verse osisID='Acts.22.17'>Ya susede anae tumaloyo guato Jerusalem, ya mientras mananaetaeyo gui templo, malingo y jinasoco,</verse>
        <verse osisID='Acts.22.18'>Ya julie güe, ya ilegña nu guajo: Laguse, ya unjanao juyong Jerusalem; sa ti manmalago maresibe y testemoniumo pot guajo.</verse>
        <verse osisID='Acts.22.19'>Ya ilegco: Señot, jatungoja sija na manpresoyo yan mañaulag gui cada sinagoga ni ayo sija y jumonggue jao;</verse>
        <verse osisID='Acts.22.20'>Ya anae machuda y jâgâ Esteban ni y testigomo, estabajayo na tumotojgue gui oriya, ya jucousienteja y mapunoña, ya juadaje y magagon ayo sija y pumuno güe.</verse>
        <verse osisID='Acts.22.21'>Ya ilegña nu guajo: Janao; sa guajo tumagojao chago desde este para y Gentiles.</verse>
        <verse osisID='Acts.22.22'>¶ Ya majungog güe asta este na sinangan, ya entonses jajatsa y inagangñija, ya ilegñija: Najanao ayo na taotao gui jilo tano, sa ti combiene na ulâlâ.</verse>
        <verse osisID='Acts.22.23'>Ya anae managang, yan jayute y magagonñija, ya manmanyute oda gui aire,</verse>
        <verse osisID='Acts.22.24'>Y magas inetnon jatago na umacone güe guato gui jalom castiyo, ya manago na umasaulag para umaegsamina, para utungo pot jafa causa na manaagang contra güiya.</verse>
        <verse osisID='Acts.22.25'>Ya anae magode güe ni y coreas, ilegña si Pablo ni y senturion ni y tumotojgue gui oriya: Tunas para jago na unsaulag un taotao na Romano sin umacondena?</verse>
        <verse osisID='Acts.22.26'>Ya anae jajungog ayo y senturion, mapos ya jasangane y magas inetnon ilegña: Adaje jafa y unquequechogüe, sa este na taotao Romano.</verse>
        <verse osisID='Acts.22.27'>Ayonae y magas inetnon mato ya ilegña: Sanganeyo, jago Romano? Ya güiya ilegña: Junggan.</verse>
        <verse osisID='Acts.22.28'>Ya y magas inetnon manope ilegña: Pot y minegae salape na juchule este na linebre. Ya si Pablo ilegña: Lao guajo Romanoyo na finañago.</verse>
        <verse osisID='Acts.22.29'>Ayonae manjanao guiya güiya ayo sija y para umegsamina güe: ya y magas inetnon ninamaañao locue, despues di jatungo na Romano, sa güiya munamagode.</verse>
        <verse osisID='Acts.22.30'>¶ Ya y inagpaña, malago na utungo magajet cao jafa na mafaaela güe ni y Judios, ya masotta gui mapresuña, ya manago na ufanmato y magas mamale, yan y mangachongña, ya macone papa si Pablo ya mapolo gui menañija.</verse>
      </chapter>
      <chapter osisID='Acts.23'>
        <verse osisID='Acts.23.1'>YA si Pablo jagueguesatan y inetnon, ya ilegña: Mañelo, lalâlâjayo contodo y minauleg y jinasoco asta este na jaane.</verse>
        <verse osisID='Acts.23.2'>Ya y magas na pale as Ananias, jatago ayo sija y manotojgue gui fionña na umapatmada pachotña.</verse>
        <verse osisID='Acts.23.3'>Ayonae ilegña si Pablo nu güiya: Si Yuus unpinatmada, apaca na padet: sa matachong jao para unjusgayo pot y lay; ya manago jao na jumapatmada contra y lay?</verse>
        <verse osisID='Acts.23.4'>Ya ayo sija y manotojgue gui fionña, ilegñija: Yyon Yuus y magas na pale unlalalatde?</verse>
        <verse osisID='Acts.23.5'>Ayo nae ilegña si Pablo: Ti jutungo, mañelo cao güiya y magas na pale: sa esta matugue, Chamo sumasangan taelaye gui magalajen y tanomo.</verse>
        <verse osisID='Acts.23.6'>¶ Lao anae jatungo si Pablo na y un patte Saduseo, ya y otro Fariseo, umagang juyong gui inetnon: Mañelo, Guajo Fariseo, lajin un Fariseo: gui ninangga yan y quinajulo guinen manmatae na mafafaesenyo.</verse>
        <verse osisID='Acts.23.7'>Ya anae munjayan jasangan este, guaja inaguaguat gui entalo y Fariseo yan y Saduseo: ya manmadibide y inetnon taotao.</verse>
        <verse osisID='Acts.23.8'>Sa y Saduseo ilegñija na taya quinajulo guinin manmatae, ni angjet, ni espiritu; lao y Fariseo jasasanganja todo.</verse>
        <verse osisID='Acts.23.9'>Ya ayonae cajulo dangculon inagang: ya y palo escriba ni y manestaba gui Fariseo na patte, mangajulo ya managuaguat, ilegñija: Ti inseda tinaelaye güine na taotao: lao jafa, yaguin espiritu pat angjet sumangane güe?</verse>
        <verse osisID='Acts.23.10'>Ya anae guaja dangculon inaguaguat, ya y magas y inetnon maañao na nosea umapidaso si Pablo nu sija, manago ni y sendalo na ujafanjanao papa, ya ujacone si Pablo guiya sija fuetsao, ya umacone jalom gui castiyo.</verse>
        <verse osisID='Acts.23.11'>¶ Ya anae puenge, y Señot tumojgue gui oriyaña, ya ilegña: Namauleg inangocomo Pablo: sa taemanoja y ninamatungomo nu guajo guiya Jerusalem, taegüijeja locue nae unnamatungo guiya Roma.</verse>
        <verse osisID='Acts.23.12'>¶ Ya anae manana, palo gui Judios mandaña, ya manmanjula gui papa y matdision, ilegñija na ti ufañocho yan ti ufanguimen astaqui umapuno si Pablo.</verse>
        <verse osisID='Acts.23.13'>Ya mas di cuarenta y fumatinas este na juramento.</verse>
        <verse osisID='Acts.23.14'>Ya manmalag y magas mamale, yan y manamco, ya ilegñija: Esta manmanjulajam gui papa y matdision, na ti infañocho ni jafa astaqui inpino si Pablo.</verse>
        <verse osisID='Acts.23.15'>Ya pago jamyo yan y dinaña, fanatungo yan y magas y inetnon ya infanmaconie agupa, ya inquetungo palo mas magajet pot güiya; ya jame infamaulegjam para, yaguin esta jijot, inpino.</verse>
        <verse osisID='Acts.23.16'>Ya anae jajungog y lajin y chelun Pablo y ninangganñiñija, mapos ya jumalom gui castiyo, ya jasangane si Pablo.</verse>
        <verse osisID='Acts.23.17'>Ayonae si Pablo jaagang uno gui senturion ya ilegña: Cone este y patgon na taotao asta y magas y inetnon: sa guaja para usinangane.</verse>
        <verse osisID='Acts.23.18'>Ya jamantiene, ya jacone guato gui magas y inetnon, ya ilegña: Si Pablo ni y maprereso jaagangyo, ya jatayuyutyo para jucone este y taotao guato guiya jago, sa guaja para unsinangane.</verse>
        <verse osisID='Acts.23.19'>Ayonae y magas y inetnon, minantiene canaeña ya sumuja y dos gui un banda, ya finaesen, ilegña: Jafa ayo y para unsanganeyo?</verse>
        <verse osisID='Acts.23.20'>Ya güiya ilegña: Y Judios esta manatungo na unmagagao ya uncone agupa papa si Pablo gui inetnon, taegüije y malagoñija, na umaquetungo y magajet guiya güiya.</verse>
        <verse osisID='Acts.23.21'>Lao chamo umangongoco jao nu sija: sa esta y manmannanangga pot güiya, mas di cuarenta na taotao ni y manmanjula na ti ufañocho, yan ti ufanguimen astaqui mapuno güe; ya pago umananggañiñija y promesamo.</verse>
        <verse osisID='Acts.23.22'>Ayonae y magas y inetnon, janajanao y patgon na taotao, ya jaencatga, na chaña sumangangane ni jaye na taotao na ninatungo güe ni este na güinaja.</verse>
        <verse osisID='Acts.23.23'>Ya jaagang dos na senturion, ya ilegña: Nalisto dosientos na sendalo para ufanjanao para Sesarea, yan setenta ni y manquinababayo, yan dosientos ni y manmanlalansa, para y mina tres na ora gui puenge;</verse>
        <verse osisID='Acts.23.24'>Ya unfamauleque sija gâgâ sija para ujanamaudae si Pablo, ya ujacone guato satbo gui as magalaje as Felix.</verse>
        <verse osisID='Acts.23.25'>Ya manugue un catta, na taegüine mapoloña:</verse>
        <verse osisID='Acts.23.26'>¶ Claudio Lysias para y mas magas na magalaje as Felix, jusaluda jao.</verse>
        <verse osisID='Acts.23.27'>Este na taotao, macone ni y Judios ya para ujapuno: ya matoyo yan y sendalujo ya junalibre güe, sa jutungo na Romano güe.</verse>
        <verse osisID='Acts.23.28'>Ya malagoyo na jutungo pot jafa na mafaaela güe, ya jucone guato gui inetnonñija:</verse>
        <verse osisID='Acts.23.29'>Ya jusoda na mafaaela pot finaesen gui layñija; lao taya isaoña na jamerese na umapuno, pat umapreso.</verse>
        <verse osisID='Acts.23.30'>Ya anae masanganeyo jafa y Judios ninangganñiñija pot y taotao, enseguidas jutago para iya jago, ya fanago para ayo sija y fumaaela y ujasangan gui menamo jafa guaja guiya sija contra güiya. Adios.</verse>
        <verse osisID='Acts.23.31'>¶ Ayonae y sendalo sija ni y tinagoña, macone si Pablo gui puenge ya macone guato Antipatris.</verse>
        <verse osisID='Acts.23.32'>Ya y inagpaña, mapolo y manquinababayo na ujafanjanao yan güiya, ya manalo guato gui castiyo.</verse>
        <verse osisID='Acts.23.33'>Ya anae manmato Sesarea, manae y magalaje ni y catta, ya mapoloja locue si Pablo gui menaña.</verse>
        <verse osisID='Acts.23.34'>Ya anae munjayan y magalaje jataetae y catta, jafaesen jafa na provinsia güe; ya jatungo na taotao Silisia.</verse>
        <verse osisID='Acts.23.35'>Ya ilegña nu güiya: Jujungog jao yaguin manmato locue ayo sija y fumaaela jao. Ya manago na umaadaje gui tribunal gui palasyo Herodes.</verse>
      </chapter>
      <chapter osisID='Acts.24'>
        <verse osisID='Acts.24.1'>YA anae malofan sinco na jaane, si Ananias y mas magas na pale tumunog yan y manamco, yan un gacumuentos na naanña si Tertulo; mamacuentos gui magalaje contra si Pablo.</verse>
        <verse osisID='Acts.24.2'>Ya anae janamaagange si Tertulo, jatutujon famaaela, ilegña: Liija na pot jago na mansenmagofjam ni y dinangculon pas, yan mansenmauleg na chocho y manmachogüe güine na nasion pot y minaulegmo,</verse>
        <verse osisID='Acts.24.3'>Ya inresisibeja siempre gui todo y lugat sija contodo y minegae y grasia, O gosmauleg Felix.</verse>
        <verse osisID='Acts.24.4'>Ya pot ti junasaga jao laapmam, jutayuyut jao na unecungogjam pot y minauleg y didide na finomo.</verse>
        <verse osisID='Acts.24.5'>Sa inseda este na taotao na case, yan numanafanenbeste gui entalo y Judios todo y tano; yan y magas y secta y Nasareno sija;</verse>
        <verse osisID='Acts.24.6'>Güiya locue jumajanao, ya janafanataelaye y guimayuus: ya inquene güe sa manmalagojam na injisga jaftaemanoja y layta.</verse>
        <verse osisID='Acts.24.7'>Lao y mas magas y inetnon as Lysias mato guiya jame, yan y dangculon linalaloña ya jacone gui canaemame;</verse>
        <verse osisID='Acts.24.8'>Ya jatago y fumaaela na ufanmato guiya jago ya jagoja siña unegsamina ya untungo todo este sija na güinaja ni y infaaela güe.</verse>
        <verse osisID='Acts.24.9'>Ya y Judios locue, jaconsienteja este na güinaja na utaegüine.</verse>
        <verse osisID='Acts.24.10'>¶ Ayonae si Pablo, anae sineñas ni y magalaje na ucuentos; manope ilegña: Pot y jutungo na jago guinin jues megae na anos güine na nasion, juguesfanope pot guajoja;</verse>
        <verse osisID='Acts.24.11'>Para untungo na taya trabia mas di dose años, desde qui cajuloyo Jerusalem para jufanadora.</verse>
        <verse osisID='Acts.24.12'>Ya taya nae masodayo gui templo juaguaguaguate ni jaye na taotao, ni junafangalamten y taotao sija; ni y sinagoga, ni mano na siuda;</verse>
        <verse osisID='Acts.24.13'>Ya ti siña ujaaprueba y güinaja ni y mafaaelajo pago.</verse>
        <verse osisID='Acts.24.14'>Lao este juconfesatñaejon guiya jago, na y jinanao ni y mafananaan un Secta, taegüenao nae jusesetbe si Yuus mañaenata; jujonggue todo y güinaja ni y manmatugue gui Lay yan y profeta sija.</verse>
        <verse osisID='Acts.24.15'>Ya guaja ninanggaco as Yuus, taegüije iya sija locue, na uguaja quinajulo guinin manmatae; parejoja y manmauleg yan y manaelaye.</verse>
        <verse osisID='Acts.24.16'>Ya pot este na juprocucura, na uguaja siempre gui jinasoco na chajo umofefende si Yuus, ni y taotao sija.</verse>
        <verse osisID='Acts.24.17'>Ya pago megae esta na años manmalofan matoyo para juchulie limosna y nasionjo, yan inefrese sija:</verse>
        <verse osisID='Acts.24.18'>Masodayo yan estesija, gasgas gui jalom y guimayuus, ya taya linajyan taotao, ni atboroto; lao guaja palo Judios ni y manguinin Asia:</verse>
        <verse osisID='Acts.24.19'>Ya sija, mannesesita ufangaegue güine gui menamo, ya ujasangan cao guaja jafa contra guajo.</verse>
        <verse osisID='Acts.24.20'>Patseno, sotta este y mangaegue güine ya ujasangan, yaguin manmañoda taelaye na finatinas guiya guajo, mientras tumotojgueyo gui menan y inetnon,</verse>
        <verse osisID='Acts.24.21'>Ya pot esteja y un inagang, anae estabayo gui entaloñija, ya umagangyo: Pot y quinajulo guinin y manmatae na jumafaesen pago na jaane pot jamyo.</verse>
        <verse osisID='Acts.24.22'>¶ Lao si Felix, pot guaja mas magajet tiningoña ni ayo na jinanao, janafanmadetiene sija ya ilegña: Yaguin tumunog y mas magas y inetnon as Lysias, jutungo tododoja este y chechomiyo.</verse>
        <verse osisID='Acts.24.23'>Ya jatago un senturion na uadaje si Pablo, yan unae linibre ya chaña chumochoma y manatungoña na ufanmato guiya güiya, pat umasetbe.</verse>
        <verse osisID='Acts.24.24'>¶ Ya malofan unos cuantos na jaane, mato si Felix yan y asaguaña as Drusila na Judia, ya janamaagange si Pablo, ya majungog guiya güiya pot y jinenggue as Jesucristo.</verse>
        <verse osisID='Acts.24.25'>Ya anae jaadingane pot y tininas, yan y minauleg, yan y jinisga ni ufato, ninamaañao si Felix, ya manope ilegña: Janao unjanao pago, ya yaguin guaja mauleg na lugat junamaagagange jao.</verse>
        <verse osisID='Acts.24.26'>Ya jananangga locue na uninae as Pablo salape para usinetta; enaomina jatago na ufafato cada rato, ya ujaatungo.</verse>
        <verse osisID='Acts.24.27'>Lao anae malofan dos años, si Porcio Festo mato gui cuatton Felix: ya si Felix malago na ufanue y Judios minagof, japolo si Pablo na umapreso.</verse>
      </chapter>
      <chapter osisID='Acts.25'>
        <verse osisID='Acts.25.1'>AYONAE jumalom si Festo gui provinsia, ya anae malofan tres na jaane cumajulo desde Sesarea asta Jerusalem.</verse>
        <verse osisID='Acts.25.2'>Ya y magas mamale yan y magas y Judios manatungo güe contra si Pablo, ya matayuyut,</verse>
        <verse osisID='Acts.25.3'>Magagagao finaborese contra si Pablo, na unajanao para Jerusalem; ya mananangga gui chalan para umapuno.</verse>
        <verse osisID='Acts.25.4'>Lao manope si Festo, na si Pablo umanasagaja Sesarea, ya güiyaja ujanao enseguidas.</verse>
        <verse osisID='Acts.25.5'>Ya ilegña: Ayo y mansiña guiya jamyo, ujadalalagyo papa, ya ujafaaela este na taotao, yaguin guaja taelaye guiya güiya.</verse>
        <verse osisID='Acts.25.6'>¶ Ya anae sumaga güije mas di dies na jaane, mapos papa Sesarea; ya y inagpaña matachong gui tribunal, ya manago na umaconie as Pablo.</verse>
        <verse osisID='Acts.25.7'>Ya anae mato, y Judios ni y manmato guinin Jerusalem, manojgue gui oriyaña, ya megae finaaelañija contra si Pablo, ya ti siña manamagajet nu sija.</verse>
        <verse osisID='Acts.25.8'>Ya manope si Pablo pot güiyaja, ilegña: Ni contra y lay y Judios, ni contra y templo, ni contra si Sesat, ti juisagüe.</verse>
        <verse osisID='Acts.25.9'>Lao malago si Festo na unafanmagof y Judios; jaope si Pablo ilegña: Malago jao jumanao julo Jersalem, ya unmajusga pot este sija gui menajo?</verse>
        <verse osisID='Acts.25.10'>Ya ilegña si Pablo: Gaegueyo gui tribunal Sesat anae debe di jumajusga: para y Judios, taya taelaye na finatinaso; ungostungoja.</verse>
        <verse osisID='Acts.25.11'>Sa yaguin taelaye na finatinaso, pat guinin jufatinas jafa na jumerese y finatae, ti jureusayo na jumatae: lao yaguin taya jafa pot este y finaaelañija; taya ni un taotao uentregayo guiya sija. Jugagao jinisgajo gui as Sesat.</verse>
        <verse osisID='Acts.25.12'>Ya anae munjayan manguentos si Festo yan y taotao inetnon, jaope si Pablo ilegña: Gui as Sesat nae malagojao jinisgamo? Unfalag as Sesat.</verse>
        <verse osisID='Acts.25.13'>¶ Ya malofan palo jaane, mato si ray Agripa yan Bernise guiya Sesarea para umasaluda si Festo.</verse>
        <verse osisID='Acts.25.14'>Ya anae mañaga güije megae na jaane, si Festo jadeclaraye si ray ni y causan Pablo, ilegña: Un taotao maprereso pot si Felix,</verse>
        <verse osisID='Acts.25.15'>Ni y anae estabayo Jerusalem, y magas mamale yan y manamco gui Judios mafaesenyo, sa manmalago na umacondena.</verse>
        <verse osisID='Acts.25.16'>Ya juope sija, na ti costumbren y Romano na umaentrega un taotao na umapuno, antes di umanaafana yan y fumaaela, ya uguaja lisensiaña manope pot y mafaaelaña.</verse>
        <verse osisID='Acts.25.17'>Enaomina anae mandaña guine, sinjufannangga, y inagpaña matachongyo gui tribunal, ya managoyo na jumaconie.</verse>
        <verse osisID='Acts.25.18'>Ya manestabaja y fumaaela, lao taya finaaelañija jafa ni ayo y jinasosoco:</verse>
        <verse osisID='Acts.25.19'>Lao guaja finaesenñija contra güiya, pot y superstisionñija, pot y religionñija yan pot y un Jesus ni y matae, ya jaasegura si Pablo na lâlâ.</verse>
        <verse osisID='Acts.25.20'>Ya ti juguestungo ayo sija na finaesen; jufaesen güe cao malago malag Jerusalem, ya ayo nae umajusga ni este sija.</verse>
        <verse osisID='Acts.25.21'>Lao si Pablo, anae jagagao na umanasaga, para y jinisgan Augusto, managoyo na umanasaga asta qui junajanao para as Sesat.</verse>
        <verse osisID='Acts.25.22'>Ayonae si Agripa ilegña as Festo; Malagoyo locue na jujungog y taotao. Ya ilegña: Agupa na unjungog güe.</verse>
        <verse osisID='Acts.25.23'>¶ Ya y inagpaña mato si Agripa yan Bernise, yan y minagasñija, ya jumalom gui tribunal, yan y mas magas y inetnon yan y mas manmagas gui siuda, ya manago si Festo na umacone si Pablo.</verse>
        <verse osisID='Acts.25.24'>Ya ilegña si Festo: Ray Agripa, yan todo y taotao ni y mangaegue güine na manjijita; inlie este na taotao ni y todo y linajyan Judios maqueja yan guajo guiya Jerusalem yan güine, elegñija na ti umanalâlâ mas.</verse>
        <verse osisID='Acts.25.25'>Lao anae jusoda na taya finatinasñajafa na umerese y finatae, ya anae güiyaja locue malago jinisgaña gui as Augusto, jujaso na junajanao.</verse>
        <verse osisID='Acts.25.26'>Ya taya jafa magajet na güinajaña para jutugue para y Señotjo. Enaomina jucone güe mona gui menanmiyo, yan y menamo, O Ray Agripa, para yaguin munjayan maegsamina, uguaja jafa para jutugue.</verse>
        <verse osisID='Acts.25.27'>Sa y jinasoco na taya rason na umanajanao y presonero, ya ti umanaclaro y isao ni y mapolo contra güiya.</verse>
      </chapter>
      <chapter osisID='Acts.26'>
        <verse osisID='Acts.26.1'>AYONAE si Agripa ilegña as Pablo: Jupetmite jao na uncuentos pot jago namaesa. Ayonae si Pablo jaestira mona y canaeña ya manope pot güiya namaesa.</verse>
        <verse osisID='Acts.26.2'>Magofyo ray, Agripa, sa jufanope pot guajo gui menamo pago na jaane, pot todo y mafaaelajo ni y Judio sija.</verse>
        <verse osisID='Acts.26.3'>Yan pot y jutungo na jago untungo todo y costumbre yan y finaesen gui entre y Judios; pot enaomina jutayuyut jao na con pasensiamo umaecungogyo.</verse>
        <verse osisID='Acts.26.4'>Y jaanejo desde y pinatgonjo, ni y finenana gui entre y nasionjo yan guiya Jerusalem, todo y Judios tumungo.</verse>
        <verse osisID='Acts.26.5'>Matungojayo desde y tutujonña, yaguin manmalago masangan, na taemanoja y mas tunas na secta y religionta, jumajanaoyo taegüije y Fariseo.</verse>
        <verse osisID='Acts.26.6'>Ya pago, tumotojgueyo ya majus gayo pot y ninanggan y promesa ni y jafatinas si Yuus gui mañaenata.</verse>
        <verse osisID='Acts.26.7'>Ni y manmaprometa y dose tribus, masestbeja si Yuus jaane yan puenge, mananangga na ufato. Ya pot ayo na ninangga ray Agripa, na mafaaelayo ni y Judio sija.</verse>
        <verse osisID='Acts.26.8'>Jaftaemano majusga y tijongguiyon entre jamyo, na si Yuus janacajulo y manmatae?</verse>
        <verse osisID='Acts.26.9'>Guajo magajet na jujaso gui jinalomjo, na nesesitayo jufatinas megae contra y naan Jesus Nasareno.</verse>
        <verse osisID='Acts.26.10'>Ya jufatinas este locue guiya Jerusalem; ya megae na mañantos jupreso, anae manresibeyo ninasiña guinin y magas mamale; ya anae para ufanmapuno, junae vosso contra sija.</verse>
        <verse osisID='Acts.26.11'>Ya jucastiga sija gui sinagoga, ya juprocura na junafanman chatfino contra si Yuus; ya pot gogoslalaloyo contra sija, jupetsigue sija achogja asta otro siuda sija.</verse>
        <verse osisID='Acts.26.12'>Ya anae jumajanaoyo para Damasco yan y ninasiña guinin y magas mamale sija,</verse>
        <verse osisID='Acts.26.13'>Y taloane, O ray, julie gui chalan y candet guinin y langet, na malagña qui y ininan y atdao, ya manina gui oriyajo yan ayo y mangachochongjo manjanao.</verse>
        <verse osisID='Acts.26.14'>Ya anae mamodongjam todo gui jilo oda, jujungog y inagang na jacuentuseyo gui fino Hebreo, ilegña: Saulo, Saulo, jafa na unpetsisigueyo? mapot para jago y unfamateg contra y títuca.</verse>
        <verse osisID='Acts.26.15'>Ya ilegco: Jaye jao Señot? ya ilegña: Guajo si Jesus ni y unpetsisigue.</verse>
        <verse osisID='Acts.26.16'>Lao, cajulo ya untojgue; sa jufatoigüe jao pot este na jinaso, para junaministro jao yan untestigo ni este sija na güinaja y liniimo, yan ayo sija y pot y jufatoigüe jao;</verse>
        <verse osisID='Acts.26.17'>Junalibre jao gui pueblo yan y Gentiles, ya pago junajanao jao para iya sija,</verse>
        <verse osisID='Acts.26.18'>Para unbaba y atadogñija, yan unbira sija gui jemjom para y manana, yan y ninasiñan Satanas para as Yuus, ya ujaresibe y inasiin y isaoñija, yan erensia gui entalo ayo sija y manafangasgas pot y jinenggue ni y gaegue guiya guajo.</verse>
        <verse osisID='Acts.26.19'>Ya pot ayo, ti chatmatagoyo, O ray Agripa, para y vision y langet:</verse>
        <verse osisID='Acts.26.20'>Lao jusangane finenana ayo sija y mangaegue Damasco, yan iya Jerusalem, yan todo y tano Judea, yan y Gentiles, na ufanmañotsot ya ujabira sija para as Yuus, yan ufanmachocho y chechoñija ni y para mañotsot.</verse>
        <verse osisID='Acts.26.21'>Sa pot este sija na maconeyo ni y Judios gui guimayuus para jumapuno.</verse>
        <verse osisID='Acts.26.22'>Lao jatacayo y inayudan Yuus, ya jusisigueja asta pago na jaane, mannanaeyo testimonio parejoja y diquique yan y dangculo; taya jusasangan na ayo y ufato ni y sinangan Moises yan y proteta sija;</verse>
        <verse osisID='Acts.26.23'>Na si Cristo, nesesitagüe ufamadese, ya güiya ufinenana, pot ucajulo guinin y manmatae, ufannae candet gui pueblo yan y Gentiles.</verse>
        <verse osisID='Acts.26.24'>¶ Ya anae cumuecuentos, umagang si Festo ni y dangculo na inagangña, ilegña: Caduco jao Pablo: megae na tiningo ninacaduco jao.</verse>
        <verse osisID='Acts.26.25'>Lao si Pablo ilegña: Ti caducoyo Festo; lao jusasangan y sinangan ni y magajet yan y tinas.</verse>
        <verse osisID='Acts.26.26'>Sa y ray jatungoja estesija, cumuentosyoja gui menaña locue libre; sa seguroyo na taya güine sija na güinaja umanaatog guiya güiya; sa estesija, ti manmafatinas gui rincon.</verse>
        <verse osisID='Acts.26.27'>Ray Agripa, unjonggue y profeta sija? jutungo na unjonggue.</verse>
        <verse osisID='Acts.26.28'>Ayonae si Agripa ilegña as Pablo, Canaja unnamamañañayo para juquilisyano.</verse>
        <verse osisID='Acts.26.29'>Ya si Pablo ilegña, Malagoyo as Yuus, na ti jagoja, lao todo ayo sija y jumungogyo pago na jaane, ufantaegüine iya guajo, fuera di y mapresujo.</verse>
        <verse osisID='Acts.26.30'>¶ Ya anae munjayan jasangan este, cumajulo y ray yan y magalaje, yan Bernise, yan ayo sija y mangachongñiñija manmatachong.</verse>
        <verse osisID='Acts.26.31'>Ya anae mañuja, manguentos uno yan y otro, ilegñija: Taya finatinasña este na taotao, na jamerese y finatae, pat umapreso.</verse>
        <verse osisID='Acts.26.32'>Ayonae ilegña si Agripa as Festo: Este na taotao, umanalibre, yaguin ti jagagao jinisgaña gui as Sesat.</verse>
      </chapter>
      <chapter osisID='Acts.27'>
        <verse osisID='Acts.27.1'>YA anae esta majasuye na para infanmaudae gui batco para Italia, maentrega si Pablo, yan otro manpreso gui uno na y naanña si Julio, senturion gui sendalon Augusto.</verse>
        <verse osisID='Acts.27.2'>Ya anae manjalomjam gui batcon Adrumeto, comoque janao para y costan Asia, manjanaojam; ya manjajame yan un Aristarcho, taotao Masedonio na sagaña Tesalónica.</verse>
        <verse osisID='Acts.27.3'>Ya y inagpaña na jaane, manmatojam Sidon: ya si Julio jagosgüaeya si Pablo, ya janae linibre na ujanao para y manamiguña para unamagof güe.</verse>
        <verse osisID='Acts.27.4'>Ya mamaudaejam gui batco manlayagjam papa jijot Chipre, desde ayo, sa y manglo contra.</verse>
        <verse osisID='Acts.27.5'>Ya anae manjanaojam gui tasen jijot Silisia yan Pamfilia, manmatojam Mira, gui siudad Lisia.</verse>
        <verse osisID='Acts.27.6'>Ya jasoda güije y senturion un batcon Alejandria, na jumajanao para Italia; ya janafanjalomjam.</verse>
        <verse osisID='Acts.27.7'>Ya manmaudaejam gui batco megae na jaane, sa mumayayama senñateng, yan canaja ti manmatojam guato Gnido, ti japolojam y manglo, ya manmayama jijot papa Creta, guiya Salmon;</verse>
        <verse osisID='Acts.27.8'>Ya gosmapot manmalofanjam umoriya inanaco güije na tase, manmatojam gui un lugat na mafanaan Bonito-Puerto, na jijot gui siuda Lasea.</verse>
        <verse osisID='Acts.27.9'>¶ Ya anae megae na tiempo malofan, ya senpiligro y jinanaomame, sa y Ayunat esta malofan, ya si Pablo mansinangane sija,</verse>
        <verse osisID='Acts.27.10'>Ya ilegña nu sija: Señores, julie na este na jinanao, guaja uninalamen yan megae uninafanaelaye, ya ti y catgaja yan y batco, lao asta y jaanita locue.</verse>
        <verse osisID='Acts.27.11'>Lao y senturion, jajonggueñaja y magas batco yan y gaeiyo y batco, qui ayo sija y sinangan Pablo.</verse>
        <verse osisID='Acts.27.12'>Sa taya puerto nae siña para ufañaga y tiempon manenggeng, ya mas megae majaso na ufanmalofan güije gui tase locue, para ujaquelie jaftaemano nae siña manmato Fenix, ya ayo nae ufañaga güije y tiempon manenggeng, gui puerton Creta, ni y jadalalalaque y sanjaya gui sanlichan yan y sanlago gui sanlichan.</verse>
        <verse osisID='Acts.27.13'>Ya anae manguaefe didide y manglo sanjaya, pinelonñija na ujataca y malagoñija, jadingo ayo ya manjanao guato oriyan Creta.</verse>
        <verse osisID='Acts.27.14'>Lao despues ti apmam na tiempo cajulo un dangculon manglo contra y batco, na mafanaan Euroclydon;</verse>
        <verse osisID='Acts.27.15'>Ya tinemba y batco ya tisiña injanao contra y manglo, inpelo na umachule ni y manglo.</verse>
        <verse osisID='Acts.27.16'>Ya malago asta y papa un isla na mafanaan Clauda, ya megae y chechomame pot y bote.</verse>
        <verse osisID='Acts.27.17'>Ni y anae manmajatsa julo, ya manmaayuda, magode y batco gui sampapa; ya manmaañao na umayute gui Sirte, manatunog y layag ya ayonae manmachule ni y manglo.</verse>
        <verse osisID='Acts.27.18'>Ya janafangoschatsagajam y pinagyo, ya y inagpaña na jaane, jayute gui tase y catga, manachadeg y batco,</verse>
        <verse osisID='Acts.27.19'>Ya y mina tres na jaane, inyite juyong ni y canaemameja y güinajan y batco.</verse>
        <verse osisID='Acts.27.20'>Ya megae na jaane na ti anog y atdao, ni y pution sija, ya ti didide na pagyo mato guiya jame, ya todo y ninangganmamame na infansatbo, malingo.</verse>
        <verse osisID='Acts.27.21'>Lao despues di apmam na timañocho, tumojgue si Pablo gui entaloñija ya ilegña: Señores, yaguin inecungogyo, ti tadingo Creta para tagana este na ninalamen yan minalingo.</verse>
        <verse osisID='Acts.27.22'>Lao pago juencatga jamyo na namauleg y inangoconmiyo; sa taya ni un taotao gui entre jamyo ufalingo y linâlâña, na y batcoja.</verse>
        <verse osisID='Acts.27.23'>Sa tumotojgue gui oriyajo pago na puenge y angjet Yuus, ni y jayeyo, yan jaye y jusetbe.</verse>
        <verse osisID='Acts.27.24'>Ya ilegña: Chamo maaañao Pablo; sa nesesita unmacone guato gui menan Sesat; ya estagüeja na ninae jao as Yuus ni ayo sija y mangachochongmo gui batco.</verse>
        <verse osisID='Acts.27.25'>Enaomina señores, namauleg y inangoconmiyo; sa jujonggue na si Yuus, utaegüijeja y esta jasanganeyo.</verse>
        <verse osisID='Acts.27.26'>Lao nesesita tayutejit gui jilo un isla.</verse>
        <verse osisID='Acts.27.27'>¶ Ya anae mato y mina catorse na puenge, taegüigüijeja jachuchulejajam papa yan julo tasen Adratico, ya y buente tatalopuenge, jinasonñija y marinero sija na esta manjijot gui un tano.</verse>
        <verse osisID='Acts.27.28'>Ya masondalea, ya masoda biente brasa; ya anae manjanao didide mona, masondalea talo, ya masoda quinse brasa.</verse>
        <verse osisID='Acts.27.29'>Ayonae manmaañaojam, na nosea infanbasnag gui jilo y acho, ya mayute cuatro na angcla juyong gui popa, ya madesesea na umanana.</verse>
        <verse osisID='Acts.27.30'>Ya y marinero cumequefanmalago gui batco anae esta manatunog y bote gui tase, ya jinasonñija na siña ujayute y angcla gui proa.</verse>
        <verse osisID='Acts.27.31'>Ya si Pablo ilegña ni y senturion yan y sendalo sija: Yaguin ti mañaga estesija gui batco, ti siña jamyo mansatbo.</verse>
        <verse osisID='Acts.27.32'>Ayonae y sendalo sija, jautot y tale todo gui bote, ya jasotta na upodong.</verse>
        <verse osisID='Acts.27.33'>Ya anae manana, si Pablo jagagao sija todos na ujafañocho, ilegña: Este y mina catorse na jaane ni y tanananggaja, sisiguejajit di manayunat, ti mañochojit ni jafa.</verse>
        <verse osisID='Acts.27.34'>Enaomina jutatayuyut jamyo na infañocho, sa este para linâlâmiyo: sa ni uno gui gapon ulonmiyo ufalingo guiya jamyo.</verse>
        <verse osisID='Acts.27.35'>Ya anae munjayan jasangan este, jachule y pan ya janae grasia si Yuus gui menañija todos: ya anae jaipe, jatutujon cumano.</verse>
        <verse osisID='Acts.27.36'>Ya ayo todo sija y manmauleg minagofñija, mañocho locue.</verse>
        <verse osisID='Acts.27.37'>Ya jame todos ni y manestaba gui batco, dosientos setenta y saes na taotao sija.</verse>
        <verse osisID='Acts.27.38'>Ya anae manjaspog, manañajlalang y batco, ya mayute y trigo gui jalom tase.</verse>
        <verse osisID='Acts.27.39'>Ya anae manana, ti matungo y tano: lao masoda un diquique na sadog na guaja oriyaña; ya jinasoñija na ujanajalom y batco.</verse>
        <verse osisID='Acts.27.40'>Ya anae manmajatsa y angcla ya masotta gui tase, ya manmapula y tale y timon, ya jajatsa y layag para y manglo, ya jatutujon manjanao para y oriyan tase.</verse>
        <verse osisID='Acts.27.41'>Ya podong gui jalom un lugat anae umasoda y dos tase, ya malago y batco gui jilo tano; ya y sanmena na patte cheton, ya sumagaja ti siña calamten, lao y santate na patte mayamag ni y finijom y napo sija.</verse>
        <verse osisID='Acts.27.42'>Ya manatungo y sendalo sija, na ujapuno todo y preso sija, na nosea uguaja guiya sija tumungo numango ya uescapa.</verse>
        <verse osisID='Acts.27.43'>Lao y senturion malago na unasatbo si Pablo, ya jaadaje sija gui jinasoñija; ya manago na y siña numango uyute sija finena gui tase, ya ujafanjanao para y tano.</verse>
        <verse osisID='Acts.27.44'>Ya y manetejnan, palo gui jilo tabbla, yan palo gui pidason mayamag batco, ya taegüenao nae manmalofan, ya todo sija mansatbo ya manescapa seguro para y tano.</verse>
      </chapter>
      <chapter osisID='Acts.28'>
        <verse osisID='Acts.28.1'>YA anae manescapa esta, ayonae matungo na y isla naanña Melita.</verse>
        <verse osisID='Acts.28.2'>Ya y taotao ti mangilisyano, jafamaulegjam: sa manmanotne guafe ya jaresibejam cada uno, sa pot y ichan, yan y manenggeng.</verse>
        <verse osisID='Acts.28.3'>Ya anae janafandaña si Pablo y palitun jayo, ya jamanojo ya japolo gui jilo y guate, jumuyong un vibora guinin y maipe, ya cheton gui canaeña.</verse>
        <verse osisID='Acts.28.4'>Ya anae malie ni y taotao ti mangilisyano y beneno na gâgâ na umacalaye gui canaeña, manasangane ilegñija: Este na taotao pegno, masqueseaja umescapa gui tase; lao ti upinelo ni y inenog na ulâlâ.</verse>
        <verse osisID='Acts.28.5'>Ya jasacude y gâgâ guato gui jalom guafe, ya ti ninalamen.</verse>
        <verse osisID='Acts.28.6'>Ya mataaatanja cao uninapogpog, pat upodong enseguidas ya umatae; lao anae esta laapmam na maatan, ya malie na ti ninalamen, jatulaeca y jinasoñija, ya ilegñija na yuus güe.</verse>
        <verse osisID='Acts.28.7'>¶ Ayo na lugat, guaja fangualuanña sija y magas y isla, na y naanña si Publio; ni y rumesibejam, ya janafañagajam tres na jaane.</verse>
        <verse osisID='Acts.28.8'>Ya y tatan Publio estaba na umaason sa malango calentura, yan jinaga: ya jumalom si Pablo, ya anae munjayan manaetae, japolo y canaeña gui jilo y malango, ya janajomlo.</verse>
        <verse osisID='Acts.28.9'>Ya anae munjayan este, y palo locue gui isla ni y guaja chetnotñija, manmato ya uninafanjomlo.</verse>
        <verse osisID='Acts.28.10'>Ya gosmegae manmatunanmame; ya anae majanaojam, manmacatgayejam ni ayo sija y innesesita,</verse>
        <verse osisID='Acts.28.11'>¶ Ya anae malofan tres meses, manjanaojam gui un batco Alejandrina, ni y estaba gui isla na mannanangga na ufalofan y tiempon manenggeng, na y señatña Castor yan Polux.</verse>
        <verse osisID='Acts.28.12'>Ya anae manmatojam Siracusa, mañagajam güije tres na jaane.</verse>
        <verse osisID='Acts.28.13'>Ya desde ayo manoriyajam, ya manmatojam guiya Regio; ya anae malofan un jaane na manguaefe y manglo sanjaya, manmatojam guiya Puteoli gui inagpaña.</verse>
        <verse osisID='Acts.28.14'>Ya manmañodajam mañelumame güije, ya manmalago na infañaga ya infanjame siete na jaane; ya ayonae infanmalag Roma.</verse>
        <verse osisID='Acts.28.15'>Ya desde ayo, anae manmajungogjam ni y mañelunmame, manmato para ujatagamjam, asta y Metcadon Appio, yan y Tres Taberna; ni y anae jalie si Pablo, janae grasia si Yuus, ya jaangoco.</verse>
        <verse osisID='Acts.28.16'>¶ Ya anae manmatojam Roma, y senturuon jaentrega y preso sija gui magas y guatdia: lao si Pablo mapolo na usaga namaesa yan un sendalo ni y umadadaje güe.</verse>
        <verse osisID='Acts.28.17'>Ya susede anae malofan tres na jaane, jaagang si Pablo y manmagas y Judio sija; ya anae manmato ya mandaña, ilegña nu sija: Guajo mañelujo lalaje, achogja taya finatinaso contra y taotao sija, ni contra y costumbren y mañaenata jumaentrega preso desde Jerusalem asta y canae y taotao Roma:</verse>
        <verse osisID='Acts.28.18'>Ni y para yaguin munjayan maegsaminayo, manmalago na jumasotta, sa taya jafa finatinaso para jumapuno.</verse>
        <verse osisID='Acts.28.19'>Lao anae macontra ni y Judio sija, nesesitayo na jugagao jinisga gui as Sesat; ti pot para jufaaela y nasionjo.</verse>
        <verse osisID='Acts.28.20'>Ya pot este rason juagang jamyo, para julie jamyo, yan para utafanguentos: sa pot y ninanggan Israel na magodeyo ni este na cadena.</verse>
        <verse osisID='Acts.28.21'>Ya ilegñija nu güiya: Jame taya rinesibenmame carta guiya Judea pot jago, ni uno gui mañelo ni y manmato, cumuentos pat manmañangane jafa pot jago.</verse>
        <verse osisID='Acts.28.22'>Lao manmalagojam na injingog jao, jafa jinasosomo; sa este na secta, intingoja na masqueseaja mano guato masangan contra.</verse>
        <verse osisID='Acts.28.23'>¶ Ya anae esta matanchue un jaane, manmato megae guiya güiya, gui sagaña; ya jasangane yan janamatungo y raenon Yuus: janafanmañaña sija pot si Jesus, yan pot y tinago Moises, yan pot y profeta sija; desde y egaan asta y pupuenge.</verse>
        <verse osisID='Acts.28.24'>Ya palo, manmanjonggue ni y sinangan, palo ti manmanjonggue.</verse>
        <verse osisID='Acts.28.25'>Ya anae ti unoja corasonñija, manjanao anae munjayan jasangan si Pablo un sinangan: Mauleg sinanganña y Espiritu Santo pot y profeta Isaias gui mañaenata,</verse>
        <verse osisID='Acts.28.26'>Ilegña: Janao fanmalag este sija na taotao, ya inalog, Inecungog, ya injingog, ya ti incomprende; ya y inquelie, inlie, ya ti intingo.</verse>
        <verse osisID='Acts.28.27'>Sa y corason este sija na taotao, manmajetog, ya y talanganñija mapot manmanjungog, ya jajuchom y atadogñija; sa noseaja ufanmanlie ni y atadogñija, yan ufanmanjungog ni y talanganñija, yan ujatungo ni y corasonñija, ya ufanmañotsot, ya janafanjomlo sija.</verse>
        <verse osisID='Acts.28.28'>Enaomina tingo na y este satbasion gui as Yuus manajanao para y Gentiles sija; ya sija ujajungog.</verse>
        <verse osisID='Acts.28.29'>(Ya anae munjayan jasangan este sija na sinangan, manjanao y Judio sija, ya gueguesmanafaesen entre sija;)</verse>
        <verse osisID='Acts.28.30'>Ya si Pablo sumaga dos años gui inatquilaña na guma; ya jaresibe todo ayo sija y manmato guiya güiya,</verse>
        <verse osisID='Acts.28.31'>Japredidica y raenon Yuus, yan mamananagüe ni ayo sija y pot y Señot Jesucristo, contodo y linibriña, ya taya ni un taotao chumoma.</verse>
      </chapter>
    </div></osisText>
</osis>