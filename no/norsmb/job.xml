<?xml version='1.0' encoding='UTF-8'?>
<osis xmlns:xsi='http://www.w3.org/2001/XMLSchema-instance' xsi:schemaLocation='http://www.bibletechnologies.net/2003/OSIS/namespace http://www.bibletechnologies.net/osisCore.2.1.1.xsd' xmlns='http://www.bibletechnologies.net/2003/OSIS/namespace'>
  <osisText osisIDWork='NorSMB' osisRefWork='Bible' xml:lang='XX'>
    <header>
      <revisionDesc>
        <date>2012-01-27</date>
        <p>initial OSIS 2.1.1 version</p>
      </revisionDesc>
      <work osisWork='NorSMB'>
        <title>Studentmållagsbibelen frå 1921</title>
        <contributor/>
        <creator>Mod2Zef (5)</creator>
        <creator role='encoder'>ZefToOsis 1.0.0</creator>
        <subject/>
        <date>2012-01-27</date>
        <description>Den første komplette Bibel på nynorsk, utgitt av Studentmållaget i Oslo i 1921</description>
        <publisher/>
        <type type='OSIS'>Bible</type>
        <identifier type='OSIS'>NorSMB</identifier>
        <source>http://gamal.nynorsk.no/mu/smio/bibelen/</source>
        <language type='IETF'>NO</language>
        <relation/>
        <coverage>provide the bible to the nations of the world</coverage>
        <rights>Public Domain</rights>
        <scope/>
        <refSystem>Bible</refSystem>
      </work>
    </header>
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
  <div type='book' osisID='Job'>
      <chapter osisID='Job.1'>
        <verse osisID='Job.1.1'>I landet Us budde det ein gong ein mann som heitte Job. Det var ein ærleg og rettvis mann som ottast Gud og heldt seg frå det som vondt var.</verse>
        <verse osisID='Job.1.2'>Han fekk sju søner og tri døtter,</verse>
        <verse osisID='Job.1.3'>og han åtte sju tusund sauer, tri tusund kamelar, fem hundrad par uksar og fem hundrad asnor, og dertil ei stor mengd tenarar, so han var den megtigaste av alle austerlendingarne.</verse>
        <verse osisID='Job.1.4'>Sønerne hans hadde for skikk å halda gilde kvar sin dag heime hjå seg; og dei sende bod og bad dei tri systerne sine, at dei og skulde eta og drikka i lag med deim.</verse>
        <verse osisID='Job.1.5'>Når so ein umgang med gjestebodsdagar var til endes, sende Job bod etter deim og helga deim tidleg um morgonen ofra han brennoffer, eitt for kvar einskild av deim. For Job tenkte: «Kanskje hev sønerne mine synda og banna Gud i hjarto sine.» Soleis gjorde Job kvar gong.</verse>
        <verse osisID='Job.1.6'>Men so hende det ein dag at gudssønerne kom og stelte seg fram for Herren; og millom deim var og Satan.</verse>
        <verse osisID='Job.1.7'>Herren spurde Satan: «Kvar kjem du ifrå?» «Eg hev fare og svive ikring på jordi,» svara Satan.</verse>
        <verse osisID='Job.1.8'>Då spurde Herren Satan: «Hev du gjeve ans på Job, tenaren min? For liken hans finst ikkje på jordi, slik ein ærleg og rettvis mann som han er, og so som han ottast Gud og held seg frå det som vondt er.»</verse>
        <verse osisID='Job.1.9'>Men Satan svara Herren: «Skal tru Job ottast Gud for ingen ting?</verse>
        <verse osisID='Job.1.10'>Du hev då verna um honom og huset hans og alt han eig! Alt hans yrke hev du signa, og buskaparne hans hev breider seg ut i landet.</verse>
        <verse osisID='Job.1.11'>Men rett ut handi di og rør ved alt det han eig - då skal han so visst banna deg upp i andlitet!»</verse>
        <verse osisID='Job.1.12'>Då sagde Herren til Satan: «Alt det han eig, er i di magt; men honom sjølv må du ikkje leggja hand på.» So gjekk Satan burt frå Herren.</verse>
        <verse osisID='Job.1.13'>Ein dag sønerne og døtterne hans heldt måltid og drakk vin i huset hjå den eldste broren,</verse>
        <verse osisID='Job.1.14'>kom det ein til Job og sagde: «Medan uksarne gjekk for plogen og asnorne beitte ved sida av,</verse>
        <verse osisID='Job.1.15'>so kom sabæarane og tok deim og hogg ned drengjerne med sverd; berre eg slapp undan, so eg kunde melda det til deg.»</verse>
        <verse osisID='Job.1.16'>Medan han tala, kom ein annan og sagde: «Guds eld slo ned frå himmelen millom småfeet og hyrdingarne og brende deim upp; berre eg slapp undan, so eg kunde melda det til deg.</verse>
        <verse osisID='Job.1.17'>Medan han tala, kom den tridje og sagde: «Kaldæarane kom i tri fylkingar og kasta seg yver kamelarne og rana deim; sveinarne hogg dei ned med sverd; berre eg slapp undan, so eg kunde melda det til deg.»</verse>
        <verse osisID='Job.1.18'>Medan han tala, kom den fjorde og sagde: Medan sønerne og døtterne dine åt og drakk heime hjå den eldste broren;</verse>
        <verse osisID='Job.1.19'>so kom det ein sterk storm burtanfrå øydemarki og tok fat i alle fire hyrno på huset, so det seig i hop yver ungdomarne og slo deim i hel; berre eg slapp undan, so eg kunde melda det til deg.»</verse>
        <verse osisID='Job.1.20'>Då stod Job upp og reiv kappa si sund og klypte håret av hovudet og kasta seg å gruve og tilbad</verse>
        <verse osisID='Job.1.21'>og sagde: «Naken kom eg or moderliv; naken fer eg attende. Herren gav, og Herren tok; Herrens namn vere lova!»</verse>
        <verse osisID='Job.1.22'>Tråss i alt dette synda ikkje Job, og klaga ikkje på Gud.</verse>
      </chapter>
      <chapter osisID='Job.2'>
        <verse osisID='Job.2.1'>So hende det ein dag, at gudssønerne kom og stelte seg fram for Herren att, og Satan var millom deim og stelte seg fram for Herren.</verse>
        <verse osisID='Job.2.2'>Og Herren spurde Satan: «Kvar kjem du ifrå?» «Eg hev fare og svive ikring på jordi,» svara Satan.</verse>
        <verse osisID='Job.2.3'>Då spurde Herren honom: «Hev du gjeve ans på Job, tenaren min? For liken hans finst ikkje på jordi, slik ein ærleg og rettvis ein mann som han er, og so som han ottast Gud og held seg frå det som vondt er. Han er endå like ærleg, so du hev eggja meg upp til å tyna honom utan grunn.»</verse>
        <verse osisID='Job.2.4'>Då sagde Satan til Herren: «Hud for hud; ein mann gjev gjerne alt han eig når han berre bergar livet.</verse>
        <verse osisID='Job.2.5'>Men rett ut handi di og rør ved beini og holdet hans - han skal so visst banna deg upp i andlitet.»</verse>
        <verse osisID='Job.2.6'>Då sagde Herren til Satan: «Han er i di magt; men spar livet hans!»</verse>
        <verse osisID='Job.2.7'>So gjekk Satan burt frå Herren; og han slo Job med vonde svullar frå hovud til hæl;</verse>
        <verse osisID='Job.2.8'>og han tok seg eit skålbrot og skrapa seg med der han sat i oskedungen.</verse>
        <verse osisID='Job.2.9'>Då sagde kona hans til honom: «Er du endå ulasteleg? Banna Gud, so du kann få døy!»</verse>
        <verse osisID='Job.2.10'>Men han svara henne: «Du talar som ei fåvis kvinna. Me tek imot av Gud det gode, skal me ’kje taka og det vonde?» Tråss i alt dette synda ikkje Job med lipporne sine.</verse>
        <verse osisID='Job.2.11'>Tri vener til Job fekk høyra um den ulukka som hadde kome yver honom; dei kom kvar frå sin heimstad, Elifaz frå Teman, Bildad frå Suah, og Sofar frå Na’ama, og dei avtala seg imillom at dei skulde ganga til honom for å syna honom samhug og trøysta honom.</verse>
        <verse osisID='Job.2.12'>Men alt på langt fråstand såg dei at han var heilt ukjenneleg; og dei sette i og gret og reiv sund kapporne sine og kasta mold yver hovudi upp i lufti.</verse>
        <verse osisID='Job.2.13'>Og dei sat hjå honom på jordi i sju dagar og sju næter; og ingen av deim sagde eit ord til honom, for dei såg at han pintest hardt.</verse>
      </chapter>
      <chapter osisID='Job.3'>
        <verse osisID='Job.3.1'>Då let Job upp munnen og banna fødedagen sin.</verse>
        <verse osisID='Job.3.2'>Job tok til ords og sagde:</verse>
        <verse osisID='Job.3.3'>«Burt med den dag då eg vart fødd, den natt som sa: «Ein svein er avla!»</verse>
        <verse osisID='Job.3.4'>Må denne dag til myrker verta - burtgløymd av Gud i høge himmel - og inkje ljos på honom skina!</verse>
        <verse osisID='Job.3.5'>Lat svarte myrkret honom eiga og skyer seg kring honom samla! Dagmyrkjingar skal honom skræma</verse>
        <verse osisID='Job.3.6'>og myrkret gløypa denne natt! Burt med den natt frå årsens dagar, ho kome ei i månads tal!</verse>
        <verse osisID='Job.3.7'>Ja, aud og tom skal natti verta og ingen fagnad i ho klinga;</verse>
        <verse osisID='Job.3.8'>Dagbannarar skal henne banna, dei som kann mana upp Livjatan,</verse>
        <verse osisID='Job.3.9'>Og morgonstjernor skal ’kje skina; fåfengt ho venta skal på ljoset - augbrunerne av morgonroden -</verse>
        <verse osisID='Job.3.10'>av di ho ei livsdøri stengde på mor mi, so eg slapp for kval.</verse>
        <verse osisID='Job.3.11'>Kvi døydd’ eg ei i moders liv? Ell’ slokna då eg rett var fødd?</verse>
        <verse osisID='Job.3.12'>Kvi fanst det kne som mot meg tok; og brjost eg kunde suga ved?</verse>
        <verse osisID='Job.3.13'>So låg eg still og kvilde no, eg sov og hadde ro og fred</verse>
        <verse osisID='Job.3.14'>hjå kongar og hjå fyrstar, som til gravstad pyramider bygde,</verse>
        <verse osisID='Job.3.15'>hjå hovdingar som åtte gull og fyllte sine hus med sylv;</verse>
        <verse osisID='Job.3.16'>ell’ ufødd var eg ikkje til, lik born som aldri ljoset såg.</verse>
        <verse osisID='Job.3.17'>Der rasar ei dei vonde meir; der kviler dei som trøytte er;</verse>
        <verse osisID='Job.3.18'>og fangarne er trygge der; dei høyrer ingen drivar meir.</verse>
        <verse osisID='Job.3.19'>Der stor og liten like er, og trælen fri for herren sin.</verse>
        <verse osisID='Job.3.20'>Kvi gjev han ljos til den som lid, og liv til deim som gremmer seg,</verse>
        <verse osisID='Job.3.21'>som fåfengt stundar etter dauden, og søkjer han som løynde skatt,</verse>
        <verse osisID='Job.3.22'>som gled seg, ja, som jublar høgt, og fegnast når dei finn ei grav -</verse>
        <verse osisID='Job.3.23'>til mannen som ei finn sin veg, som Gud set fast og stengjer inne?</verse>
        <verse osisID='Job.3.24'>Min sukk hev vorte daglegt brød, og klaga mi som vatnet strøymar.</verse>
        <verse osisID='Job.3.25'>Meg råkar det eg ottast fyre; det som eg ræddast, hender meg.</verse>
        <verse osisID='Job.3.26'>Snaudt fær eg fred, snaudt fær eg ro, snaudt lindring - so kjem uro att.»</verse>
      </chapter>
      <chapter osisID='Job.4'>
        <verse osisID='Job.4.1'>Då tok Elifaz frå Teman til ords og sagde:</verse>
        <verse osisID='Job.4.2'>«Vert du vel tykkjen um eg talar? Men kven kann halda ordi inne?</verse>
        <verse osisID='Job.4.3'>På rette veg du førde mange; dei trøytte hender styrkte du;</verse>
        <verse osisID='Job.4.4'>med ord du hjelpte deim som snåva, og gav dei veike knei kraft.</verse>
        <verse osisID='Job.4.5'>Men når det gjeld deg sjølv, du klagar; når deg det råkar, ræddast du!</verse>
        <verse osisID='Job.4.6'>Di von du på di gudstru bygde og sette lit til last-laust liv.</verse>
        <verse osisID='Job.4.7'>Tenk etter: Når vart skuldlaus tynt? Når gjekk rettvis mann til grunns?</verse>
        <verse osisID='Job.4.8'>Stødt fann eg: dei som urett pløgde, og sådde naud, dei hausta slikt;</verse>
        <verse osisID='Job.4.9'>dei stupte for Guds andedrag, gjekk for hans vreidestorm til grunns.</verse>
        <verse osisID='Job.4.10'>Ja, løva skrik, og villdyr burar; ungløva fær sin tanngard knekt;</verse>
        <verse osisID='Job.4.11'>og løva døyr av skort på rov; løvinna misser sine ungar.</verse>
        <verse osisID='Job.4.12'>Ein løynleg tale til meg kom; i øyra mitt det stilt vart kviskra,</verse>
        <verse osisID='Job.4.13'>som tankar i eit nattsyn kjem, når svevnen tung på folki kviler.</verse>
        <verse osisID='Job.4.14'>Det kom ei rædsla yver meg, ei skjelving gjenom alle lemer;</verse>
        <verse osisID='Job.4.15'>ein gust meg yver panna strauk, og på min kropp seg håri reiste;</verse>
        <verse osisID='Job.4.16'>og noko stogga for mi åsyn; eg kunde ikkje klårt skilja; framfor mitt auga stod eit bilæt’, eg høyrde som ei røyst som kviskra:</verse>
        <verse osisID='Job.4.17'>«Hev menneskjet vel rett for Gud? Er mannen rein framfor sin skapar?</verse>
        <verse osisID='Job.4.18'>Han sine tenarar ei trur og finn hjå sine englar lyte -</verse>
        <verse osisID='Job.4.19'>enn meir hjå folk i hus av leir; hjå deim som hev sin grunn i moldi, ein kann deim krasa, som eit mol.</verse>
        <verse osisID='Job.4.20'>Dei er frå morgon og til kveld; ein krasar deim - kven merkar det? - Og dei vert ikkje funne meir.</verse>
        <verse osisID='Job.4.21'>Når deira tjeldsnor vert rykt upp, dei døyr og ingen visdom fær.»</verse>
      </chapter>
      <chapter osisID='Job.5'>
        <verse osisID='Job.5.1'>Rop berre du; kven svarar deg? Kva engel vil du beda til?</verse>
        <verse osisID='Job.5.2'>Mismod slær fåvis mann i hel og brennhug den som lite veit.</verse>
        <verse osisID='Job.5.3'>Eg såg ein dåre festa rot, og brått eg laut hans bustad banna.</verse>
        <verse osisID='Job.5.4'>Hans søner hjelpelaus var, uhjelpte trakka ned i porten.</verse>
        <verse osisID='Job.5.5'>Hans avling åt dei svoltne upp, dei tok ho tråss i klungergjerde, og snara lurde på hans gods.</verse>
        <verse osisID='Job.5.6'>Men naudi ei frå dusti kjem; ulukka ei or jordi renn;</verse>
        <verse osisID='Job.5.7'>nei, mannen vert til møda fødd, som gneistarne lyt fljuga høgt.</verse>
        <verse osisID='Job.5.8'>Eg vilde venda meg til Gud og leggja saki fram for honom,</verse>
        <verse osisID='Job.5.9'>som storverk gjer som ei me skynar, fleir’ underverk enn me kann telja,</verse>
        <verse osisID='Job.5.10'>som sender regnet ned på jord og vatnet yver mark og eng,</verse>
        <verse osisID='Job.5.11'>som lyfter låg og liten upp og hjelper syrgjande til frelsa,</verse>
        <verse osisID='Job.5.12'>som spiller planen for dei sløge, so deira hender inkje duger,</verse>
        <verse osisID='Job.5.13'>som fangar vismann i hans vit, so listig råd forrenner seg.</verse>
        <verse osisID='Job.5.14'>Um dagen støyter dei på myrker, trivlar ved middag som ved natt.</verse>
        <verse osisID='Job.5.15'>Frå sverd frelser han frelser fatigmann, frå deira munn, frå yvervald,</verse>
        <verse osisID='Job.5.16'>so vesalmann fær hava von, men vondskap lata munnen att.</verse>
        <verse osisID='Job.5.17'>Men sæl den mann som Gud mun refsa; vanvyrd ei tukt frå Allvalds-Gud!</verse>
        <verse osisID='Job.5.18'>Han sårar, men bind og umkring; han slær men lækjer med si hand.</verse>
        <verse osisID='Job.5.19'>Seks trengslor bergar han deg or, i sju skal inkje vondt deg nå.</verse>
        <verse osisID='Job.5.20'>I hunger fri’r han deg frå dauden, i krig du undan sverdet slepp;</verse>
        <verse osisID='Job.5.21'>for tungesvipa er du berga, og trygg du er i tap og tjon;</verse>
        <verse osisID='Job.5.22'>du lær åt tjon og hungersnaud og ottast ikkje ville dyr;</verse>
        <verse osisID='Job.5.23'>du samband hev med stein på marki, og fred med villdyr uti heidi.</verse>
        <verse osisID='Job.5.24'>Du merkar at ditt tjeld hev fred, og inkje vantar i ditt hus.</verse>
        <verse osisID='Job.5.25'>Du ser, ditt sæde tallrikt er, ditt avkom rikt som gras på eng.</verse>
        <verse osisID='Job.5.26'>I mannskraft til di grav du gjeng, lik korn, køyrt inn i rette tid.</verse>
        <verse osisID='Job.5.27'>Det hev me granska; so det er; so høyr og merka deg det då!»</verse>
      </chapter>
      <chapter osisID='Job.6'>
        <verse osisID='Job.6.1'>Då tok Job til ords og svara:</verse>
        <verse osisID='Job.6.2'>«Um dei mitt mismod vega vilde og få ulukka mi på vegti,</verse>
        <verse osisID='Job.6.3'>det tyngjer meir enn havsens sand; difor var ordi mine ville.</verse>
        <verse osisID='Job.6.4'>For Allvalds pilar sit i meg, mi ånd lyt suga deira gift; Guds rædslor reiser seg til åtak.</verse>
        <verse osisID='Job.6.5'>Skrik asnet vel i grøne eng? Og rautar uksen ved sitt for?</verse>
        <verse osisID='Job.6.6'>Kven et det smerne utan salt? Kven finn vel smak i eggjekvite?</verse>
        <verse osisID='Job.6.7'>Det byd meg mot å røra slikt, det er som min utskjemde mat.</verse>
        <verse osisID='Job.6.8'>Å, fekk eg uppfyllt bøni mi! Gav Gud meg det eg vonar på!</verse>
        <verse osisID='Job.6.9'>Ja, vild’ han berre knusa meg, med hand si min livstråd slita!</verse>
        <verse osisID='Job.6.10'>Då hadde endå eg mi trøyst; trass pina skulde glad eg hoppa! - Den Heilage sitt ord eg held på.</verse>
        <verse osisID='Job.6.11'>Kva er mi kraft, at eg skuld’ vona? Mi framtid, at eg skulde tola?</verse>
        <verse osisID='Job.6.12'>Er krafti mi som steinen sterk? Er kanskje kroppen min av kopar?</verse>
        <verse osisID='Job.6.13'>Mi hjelp hev heilt forlate meg; all kvart stydjepunkt er frå meg teke.</verse>
        <verse osisID='Job.6.14'>Ein rådlaus treng av venen kjærleik, um enn han ottast Allvald ei.</verse>
        <verse osisID='Job.6.15'>Som bekken brørne mine sveik, lik bekkjefar som turkar ut.</verse>
        <verse osisID='Job.6.16'>Fyrst gruggast dei av bråna is, og snø som blandar seg uti,</verse>
        <verse osisID='Job.6.17'>men minkar so i sumarsoli, og kverv til slutt burt i sumarhiten.</verse>
        <verse osisID='Job.6.18'>Vegfarande vik av til deim, men kjem til øydemark og døyr.</verse>
        <verse osisID='Job.6.19'>Kjøpmenn frå Tema skoda dit, flokkar frå Saba vonar trygt;</verse>
        <verse osisID='Job.6.20'>men svikne vert dei i si von; dei narra vert når dei kjem fram.</verse>
        <verse osisID='Job.6.21'>So hev de vorte reint til inkjes, de rædsla såg, og rædde vart!</verse>
        <verse osisID='Job.6.22'>Hev eg då bede dykk um noko? Bad eg dykk løysa meg med gods?</verse>
        <verse osisID='Job.6.23'>og frelsa meg frå fiendvald og kjøpa meg frå røvarar?</verse>
        <verse osisID='Job.6.24'>Gjev meg eit svar, so skal eg tegja; seg meg kva eg hev synda med!</verse>
        <verse osisID='Job.6.25'>Eit rettvis ord er lækjebot; men last frå dykk er inkje verdt.</verse>
        <verse osisID='Job.6.26'>Du lastar meg for ordi mine; men vonlaus mann so mangt kann segja.</verse>
        <verse osisID='Job.6.27'>De kastar lut um farlaust barn, og handel driv um dykkar ven.</verse>
        <verse osisID='Job.6.28'>Vilde de berre sjå på meg! Trur de eg lyg dykk upp i augo?</verse>
        <verse osisID='Job.6.29'>Vend um, lat ikkje urett skje! Vend um, enn hev eg rett i dette.</verse>
        <verse osisID='Job.6.30'>Finst det vel fals på tunga mi? Kann ei min gom ulukka smaka?</verse>
      </chapter>
      <chapter osisID='Job.7'>
        <verse osisID='Job.7.1'>Ja, mannen hev ein strid på jordi; hans dagar gjeng som leigedagar.</verse>
        <verse osisID='Job.7.2'>Som trælen lengtar etter skugge, og leigekar på løni ventar,</verse>
        <verse osisID='Job.7.3'>so fekk eg månader av vonbrot og næter fulle utav møda.</verse>
        <verse osisID='Job.7.4'>Eg segjer når eg gjeng til kvile: «Når skal eg atter standa upp?» Og kvelden vert so lang, so lang: Eg ligg uroleg alt til dagsprett.</verse>
        <verse osisID='Job.7.5'>Og makk og sår min likam dekkjer, og hudi skorpnar og bryt upp att.</verse>
        <verse osisID='Job.7.6'>Mi tid fer snøggar’ enn ein skutel, og ho kverv utan nokor von.</verse>
        <verse osisID='Job.7.7'>Hugs på: mitt liv er som ein pust; mitt auga ser ’kje lukka meir.</verse>
        <verse osisID='Job.7.8'>Snart er eg løynd for alle augo; du fåfengt stirer etter meg.</verse>
        <verse osisID='Job.7.9'>Som skyi framum fer og kverv, so ingen att frå helheim vender,</verse>
        <verse osisID='Job.7.10'>snur ei attende til sitt hus; hans heimstad kjenner han ’kje meir.</verse>
        <verse osisID='Job.7.11'>Difor vil ’kje munnen stagga, men tala i min djupe hugverk og klaga i mi sjælenaud.</verse>
        <verse osisID='Job.7.12'>Er eg eit hav, er eg ein drake, med di du vaktar so på meg?</verse>
        <verse osisID='Job.7.13'>Eg tenkjer: «Lægjet skal meg lindra, og sengi letta suti mi» -</verse>
        <verse osisID='Job.7.14'>då skræmer du meg upp med draumar, og støkkjer meg med ville syner,</verse>
        <verse osisID='Job.7.15'>so at eg heller ville kjøvast, ja døy, enn vera slik ei beingrind.</verse>
        <verse osisID='Job.7.16'>D’er nok! Eg liver ikkje æveleg; Haldt upp! Mitt liv er som ein pust.</verse>
        <verse osisID='Job.7.17'>Kva er ein mann, at du han vyrder og retter tanken din på honom,</verse>
        <verse osisID='Job.7.18'>heimsøkjer honom kvar ein morgon, ransakar honom kvar ei stund?</verse>
        <verse osisID='Job.7.19'>Når tek du frå meg auga ditt? Meg slepper med eg svelgjar råken?</verse>
        <verse osisID='Job.7.20'>Hev eg gjort synd, kva gjer eg deg, du som på mannen vaktar stødt? Kvi hev du meg til skiva valt? So eg hev vorte meg ei byrd?</verse>
        <verse osisID='Job.7.21'>Kvi gjev du ikkje syndi til? Kvi ansar du på mine brot? No sig eg snart i moldi ned; og leitar du, so er eg burte.»</verse>
      </chapter>
      <chapter osisID='Job.8'>
        <verse osisID='Job.8.1'>Då tok Bildad frå Suah til ords og sagde:</verse>
        <verse osisID='Job.8.2'>«Kor lenge vil du tala so og lata ordi storma fram?</verse>
        <verse osisID='Job.8.3'>Kann Gud vel rengja det som rett er? Kann Allvalds-Gud vel rengja rettferd?</verse>
        <verse osisID='Job.8.4'>Hev dine søner synda mot han, gav han deim deira synd i vald.</verse>
        <verse osisID='Job.8.5'>Um du søkja til din Gud, og beda Allvalds-Gud um nåde,</verse>
        <verse osisID='Job.8.6'>er du då rein og utan svik, då vil han vakna upp for deg og reisa nytt ditt rettferdshus,</verse>
        <verse osisID='Job.8.7'>Um og di fortid vesall var, so mykje større vert di framtid.</verse>
        <verse osisID='Job.8.8'>Ja, spør deg for hjå farne ætter, agt på kva federne fann ut.</verse>
        <verse osisID='Job.8.9'>- Me inkje veit, er frå i går; vårt liv ein skugge er på jordi -</verse>
        <verse osisID='Job.8.10'>dei skal deg læra, gjeva svar med ord ifrå sitt hjartedjup:</verse>
        <verse osisID='Job.8.11'>«Veks sevet vel på turre land? Trivst storren der som vatnet vantar?</verse>
        <verse osisID='Job.8.12'>Enn stend det grønt, vert ikkje skore, då visnar det fyrr anna gras.»</verse>
        <verse osisID='Job.8.13'>So gjeng det deim som gløymer Gud; og voni glepp for gudlaus mann.</verse>
        <verse osisID='Job.8.14'>Hans tillit sunderskori vert, hans tiltru vert til kongurvev;</verse>
        <verse osisID='Job.8.15'>Det hus han styd seg til, det dett; det som han triv til, stend ’kje fast.</verse>
        <verse osisID='Job.8.16'>Han saftfull veks, med soli skin; hans greiner yver hagen heng,</verse>
        <verse osisID='Job.8.17'>og roti kring steinrøysar smett, og smyg seg inn imillom steinar.</verse>
        <verse osisID='Job.8.18'>Men vert han riven frå sin stad, so hugsar staden han ei meir.</verse>
        <verse osisID='Job.8.19'>Sjå det er gleda på hans veg; or moldi skyt ein annan fram.</verse>
        <verse osisID='Job.8.20'>Men Gud vanvyrder ei den reine; dei vonde tek han ei i handi.</verse>
        <verse osisID='Job.8.21'>Han enn din munn med lått skal fylla og lipporne med gledesong;</verse>
        <verse osisID='Job.8.22'>men skammi klæda skal din fiend’; gudløysetjeld finst ikkje meir.»</verse>
      </chapter>
      <chapter osisID='Job.9'>
        <verse osisID='Job.9.1'>Då tok Job til ords og sagde:</verse>
        <verse osisID='Job.9.2'>«Eg veit for visst at det er so; kva rett fær mannen imot Gud?</verse>
        <verse osisID='Job.9.3'>Um han med honom vilde trætta, han kann ’kje svara eitt til tusund.</verse>
        <verse osisID='Job.9.4'>Vis som han er og sterk i velde - kven kann vel strafflaust tråssa honom,</verse>
        <verse osisID='Job.9.5'>som fjelli flyt, dei veit ’kje av det, og velter deim upp i harm,</verse>
        <verse osisID='Job.9.6'>som ruggar jordi frå sin plass, so pilarne hennar skjelv,</verse>
        <verse osisID='Job.9.7'>som soli byd so ho ei skin, og set eit segl for stjernorne,</verse>
        <verse osisID='Job.9.8'>som eine spanar himmeln ut og fram på havsens toppar skrid,</verse>
        <verse osisID='Job.9.9'>hev skapt Karlsvogni og Orion, Sjustjerna og Sørkamri med?</verse>
        <verse osisID='Job.9.10'>Som storverk gjer, me ei kann fata, og underverk forutan tal?</verse>
        <verse osisID='Job.9.11'>Han framum gjeng, eg ser han ikkje; um burt han glid, eg går han ikkje.</verse>
        <verse osisID='Job.9.12'>Når han tek fat, kven stoggar honom? Kven honom spør: «Kva gjer du der?»</verse>
        <verse osisID='Job.9.13'>Gud stoggar ikkje vreiden sin; for han seg bøygde Rahabs-fylgjet.</verse>
        <verse osisID='Job.9.14'>Kor kann vel eg då svara han? Kor skal for han eg ordi leggja?</verse>
        <verse osisID='Job.9.15'>Um eg hev rett, eg kann ’kje svara, men lyt min domar be um nåde.</verse>
        <verse osisID='Job.9.16'>Og um han svara når eg ropa, eg trudde ei mi røyst han høyrde.</verse>
        <verse osisID='Job.9.17'>Han som i stormver reiv meg burt og auka grunnlaust såri mine,</verse>
        <verse osisID='Job.9.18'>han let meg ikkje anda fritt, men metta meg med beiske ting.</verse>
        <verse osisID='Job.9.19'>Når magt det gjeld, då er han der; men gjeld det rett: kven stemnar honom?</verse>
        <verse osisID='Job.9.20'>Um eg hev rett, min munn meg dømer; er skuldlaus, han meg domfeller.</verse>
        <verse osisID='Job.9.21'>Skuldlaus eg er! eg skyner ei meg sjølv, vanvyrder livet mitt.</verse>
        <verse osisID='Job.9.22'>Det er det same, no eg segjer: Han tyner skuldig og uskuldig.</verse>
        <verse osisID='Job.9.23'>Når svipa brått gjev ulivssår, med lått han ser den gode lida.</verse>
        <verse osisID='Job.9.24'>Han jordi gav i nidings hand; på domarar han syni kverver. Er det ’kje han, kven er det då?</verse>
        <verse osisID='Job.9.25'>Mitt liv fer snøggare enn lauparen, dei kverv, men lukka såg det aldri;</verse>
        <verse osisID='Job.9.26'>Det glid som båtar utav sev, lik ørn som ned på fengdi slær.</verse>
        <verse osisID='Job.9.27'>Når eg mi plåga gløyma vil og jamna panna mi og smila,</verse>
        <verse osisID='Job.9.28'>då gruvar eg for pina mi; eg veit du ei frikjenner meg.</verse>
        <verse osisID='Job.9.29'>For når eg lyt straffskuldig vera, kvifor skal eg då fåfengt stræva?</verse>
        <verse osisID='Job.9.30'>Um eg i snø meg vilde tvætta og reinsa henderne med lut.</verse>
        <verse osisID='Job.9.31'>Du ned i grefti straks meg dukka, so mine klæde ved meg stygdest.</verse>
        <verse osisID='Job.9.32'>Han ikkje er ein mann som eg, kann ei med meg til retten gå;</verse>
        <verse osisID='Job.9.33'>d’er ingen skilsmann millom oss som handi si kann på oss leggja.</verse>
        <verse osisID='Job.9.34'>Når berre han tok riset frå meg og ikkje skræmde meg med rædsla,</verse>
        <verse osisID='Job.9.35'>eg skulde tala utan otte; sjølv dømer eg meg annarleis.</verse>
      </chapter>
      <chapter osisID='Job.10'>
        <verse osisID='Job.10.1'>Mi sjæl er leid av livet mitt, eg gjev mi klaga lause taumar, vil tala i min såre hugverk.</verse>
        <verse osisID='Job.10.2'>Til Gud eg segjer: «Døm meg ikkje; seg kvifor du imot meg strider!</verse>
        <verse osisID='Job.10.3'>Finn du det godt å gjera vald, og øyda upp ditt eige verk, men lysa yver gudlaust råd?</verse>
        <verse osisID='Job.10.4'>Er auga ditt av kjøt og blod? Ser du som menneskje plar sjå?</verse>
        <verse osisID='Job.10.5'>Er dine dagar mennesk-dagar? Er dine år lik mannsens år?</verse>
        <verse osisID='Job.10.6'>Med di mitt brot du leitar upp, og granskar etter syndi mi,</verse>
        <verse osisID='Job.10.7'>endå du veit eg er uskuldig, og ingen bergar or di hand.</verse>
        <verse osisID='Job.10.8'>Di hand hev skapt og dana meg fullt ut, og no vil du meg tyna?</verse>
        <verse osisID='Job.10.9'>Hugs på, du forma meg som leir; no gjer du atter meg til mold!</verse>
        <verse osisID='Job.10.10'>Som mjølk du let meg renna ut og let meg stivna liksom ost;</verse>
        <verse osisID='Job.10.11'>Du klædde meg med hud og kjøt, fleitta bein og senar saman.</verse>
        <verse osisID='Job.10.12'>Du gav meg både liv og miskunn, og verna um mitt andedrag.</verse>
        <verse osisID='Job.10.13'>Men dette du i hjarta gøymde, eg veit det var i din tanke;</verse>
        <verse osisID='Job.10.14'>Du vakta på meg um eg synda; du gav meg ikkje til mitt brot;</verse>
        <verse osisID='Job.10.15'>um eg var skuldig, usæl eg! Um skuldfri, tord’ eg ei meg briska, av skjemsla mett, med naud for augom;</verse>
        <verse osisID='Job.10.16'>For då du jaga meg som løva og let meg atter under sjå,</verse>
        <verse osisID='Job.10.17'>du førde nye vitne mot meg og harmast endå meir på meg og sende mot meg her på her.</verse>
        <verse osisID='Job.10.18'>Kvi drog du meg or morsliv fram? Kvi fekk eg ikkje usedd døy,</verse>
        <verse osisID='Job.10.19'>lik ein som aldri til hev vore, og vart i grav frå morsliv lagt?</verse>
        <verse osisID='Job.10.20'>Er ikkje mine dagar få? Haldt upp! Slepp meg, so eg litt glad kann verta,</verse>
        <verse osisID='Job.10.21'>fyrr eg gjeng burt, og kjem ’kje att, til myrkre land med daudeskugge,</verse>
        <verse osisID='Job.10.22'>eit land so myrkt som svarte natti, med daudeskugge og vanskipnad, der dagsljoset er som myrke natt!»»</verse>
      </chapter>
      <chapter osisID='Job.11'>
        <verse osisID='Job.11.1'>Då tok Sofar frå Na’ama til ords og sagde:</verse>
        <verse osisID='Job.11.2'>«Skal slik ei svalling ei få svar? Skal slik ein storpratar få rett?</verse>
        <verse osisID='Job.11.3'>Skal menner for din ordflaum tegja? Skal du få spotta utan skjemsla?</verse>
        <verse osisID='Job.11.4'>Du segjer: «Rein er læra mi, eg skuldfri er i dine augo.»</verse>
        <verse osisID='Job.11.5'>Men dersom berre Gud vil tala og opna munnen sin mot deg,</verse>
        <verse osisID='Job.11.6'>og syna deg sin løynde visdom, kor han eig vit i dobbelt mål! Då skulde du nok skyna at Gud gjev deg noko til av syndi.</verse>
        <verse osisID='Job.11.7'>Skal tru Guds tankedjup du kjenner? Hev du nått fram til Allvalds grensa?</verse>
        <verse osisID='Job.11.8'>Høgar’ enn himmelen - kva gjer du? Djupar’ enn helheimen - kva veit du?</verse>
        <verse osisID='Job.11.9'>Lenger enn jordi strekkjer seg og breidare enn havet sjølv.</verse>
        <verse osisID='Job.11.10'>Når han skrid fram og legg i lekkjor, stemnar til doms, kven stoggar honom?</verse>
        <verse osisID='Job.11.11'>Han kjenner deim som talar lygn; han ser den falske utan leiting.</verse>
        <verse osisID='Job.11.12'>Det tome hovud fær forstand, og asenfolen vert til mann.</verse>
        <verse osisID='Job.11.13'>Men vil du bu ditt hjarta rett og henderne mot honom breida</verse>
        <verse osisID='Job.11.14'>og halda svik frå handa di og urett burte frå ditt tjeld,</verse>
        <verse osisID='Job.11.15'>då kann du lyt’laust hovud lyfta, då stend du fast og ræddast ikkje;</verse>
        <verse osisID='Job.11.16'>då kann du gløyma all di møda, liksom ei elv som framum rann.</verse>
        <verse osisID='Job.11.17'>Klårar’ enn dagen stend ditt liv, og myrkret vert til morgongråe;</verse>
        <verse osisID='Job.11.18'>då er du trygg, då hev du von, du ottelaus til kvile gjeng.</verse>
        <verse osisID='Job.11.19'>Du ligg, og ingen upp deg skræmer, og mange vil deg gjerne tekkjast.</verse>
        <verse osisID='Job.11.20'>Men augo veiknar på dei vonde; dei hev ’kje nokor tilflugt meir, men ventar på å anda ut.»</verse>
      </chapter>
      <chapter osisID='Job.12'>
        <verse osisID='Job.12.1'>Då svara Job og sagde:</verse>
        <verse osisID='Job.12.2'>«Ja visst, de er dei rette folk, og visdomen døyr ut med dykk.</verse>
        <verse osisID='Job.12.3'>Men eg hev vit so vel som de; eg ei til atters stend for dykk; kven kjenner ikkje dette fyrr?</verse>
        <verse osisID='Job.12.4'>Til spott for venen min vert eg som bad til Gud og bønhøyrd vart. Til spott vert rettvis mann og ærleg.</verse>
        <verse osisID='Job.12.5'>Vanvyrd ulukka! tenkjer trygg mann, vanvyrdnad ventar deim som vinglar.</verse>
        <verse osisID='Job.12.6'>Valdsmenn bur roleg i sitt tjeld; trygge er dei som tergar Gud, dei som hev Gud i neven sin.</verse>
        <verse osisID='Job.12.7'>Spør bølingen, han skal deg læra, og fugl i luft, han segja skal,</verse>
        <verse osisID='Job.12.8'>og tal til jordi, ho skal læra, og fisk i hav, skal melda deg:</verse>
        <verse osisID='Job.12.9'>Kven skynar ei på alt i hop, at Herrens hand hev skapa det?</verse>
        <verse osisID='Job.12.10'>Kvar livand’ sjæl han hev i handi og åndi åt kvart menneskje.</verse>
        <verse osisID='Job.12.11'>Vert ordi ei med øyra prøvde, som du med gomen maten smakar?</verse>
        <verse osisID='Job.12.12'>Hjå folk med gråe hår er visdom, og vit hjå deim som liver lenge.</verse>
        <verse osisID='Job.12.13'>Hjå honom visdom er og kraft, hjå honom råd og dømekraft.</verse>
        <verse osisID='Job.12.14'>Når han riv ned, kven byggjer upp? Når han set fast, kven løyser ut?</verse>
        <verse osisID='Job.12.15'>Han stengjer vatnet, turkar det, slepper det, so det jordi øyder.</verse>
        <verse osisID='Job.12.16'>Hjå honom kraft og klokskap er; han eig båd’ vegvill og vill-leidar;</verse>
        <verse osisID='Job.12.17'>rådsherrar fører han som fangar, og domarar han gjer til dårar.</verse>
        <verse osisID='Job.12.18'>Han løyser konge-styring upp, legg reip kring livet på deim sjølve.</verse>
        <verse osisID='Job.12.19'>Han fører prestar plundra burt og øyder ut eld’-gamle ætter.</verse>
        <verse osisID='Job.12.20'>Han mælet tek frå øvde talar og vitet frå dei gamle menn,</verse>
        <verse osisID='Job.12.21'>og yver stormenn skam han øys og løyser beltet på dei sterke.</verse>
        <verse osisID='Job.12.22'>Han myrkret driv or holor ut og fører dimma fram i dagen.</verse>
        <verse osisID='Job.12.23'>Han aukar folk og tynar deim; han spreider folk og fører deim;</verse>
        <verse osisID='Job.12.24'>Han vitet tek frå jordheimsfyrstar og let veglaus heid deim vildra;</verse>
        <verse osisID='Job.12.25'>dei sviv i myrkret utan ljos, han let dei raga liksom drukne.</verse>
      </chapter>
      <chapter osisID='Job.13'>
        <verse osisID='Job.13.1'>Ja, allting hev mitt auga set og øyra høyrde og forstod;</verse>
        <verse osisID='Job.13.2'>alt det de veit, det veit eg og; for dykk eg ei tilbake stend.</verse>
        <verse osisID='Job.13.3'>Men eg til Allvalds Gud vil tala, med Gud eg vil til retten ganga;</verse>
        <verse osisID='Job.13.4'>Men de vil dekkja til med lygn, er berre ugagnslækjarar.</verse>
        <verse osisID='Job.13.5'>Å, gjev de vilde tegja still, so kunde det for visdom gjelda.</verse>
        <verse osisID='Job.13.6'>Høyr på den skrapa eg vil gjeva, merk når mi lippa åtak gjer!</verse>
        <verse osisID='Job.13.7'>Vil de forsvara Gud med lygn? Vil de hans sak med urett verja?</verse>
        <verse osisID='Job.13.8'>Vil de for honom gjera mismun, og spela Guds sakførarar?</verse>
        <verse osisID='Job.13.9'>Gjeng det dykk vel, når han dykk prøver? Kann de han narra som eit mennesk’?</verse>
        <verse osisID='Job.13.10'>Han skal so visst dykk straffa strengt, um de slik mismunn gjer i løynd.</verse>
        <verse osisID='Job.13.11'>Med høgdi si han skræmar dykk, hans rædsla yver dykk skal falla.</verse>
        <verse osisID='Job.13.12'>Og dykkar kraft-ord vert til oska, og dykkar prov til blaute leir.</verse>
        <verse osisID='Job.13.13'>Teg stilt, lat meg tala ut, so fær det gå meg som det kann!</verse>
        <verse osisID='Job.13.14'>Kvi skuld’ eg ta mitt kjøt i tenner? Og halda livet mitt i handi?</verse>
        <verse osisID='Job.13.15'>Han drep meg, ei eg ventar anna, mi ferd for han lik’vel eg hævdar.</verse>
        <verse osisID='Job.13.16'>Men ogso det skal hjelpa meg; hjå han fær ingen urein møta.</verse>
        <verse osisID='Job.13.17'>So høyr då det eg segja vil; lat meg for dykkar øyro tala!</verse>
        <verse osisID='Job.13.18'>Eg saki hev til rettes lagt; eg skal få rett, det veit eg visst.</verse>
        <verse osisID='Job.13.19'>Kven er det som med meg kann strida? Eg skulde tegja stilt og døy.</verse>
        <verse osisID='Job.13.20'>Tvo ting må du spara meg for; då løyner eg meg ikkje for deg:</verse>
        <verse osisID='Job.13.21'>Di hand lyt burt frå meg du taka, lat ei di rædsla skræma meg!</verse>
        <verse osisID='Job.13.22'>Stemn meg so inn! eg stend til svars; eller eg talar og du svarar.</verse>
        <verse osisID='Job.13.23'>Kor mange brot og synder hev eg? Seg meg mi misgjerd og mi synd!</verse>
        <verse osisID='Job.13.24'>Kvifor vil du di åsyn løyna og for ein fiend’ halda meg?</verse>
        <verse osisID='Job.13.25'>Vil eit burtblåse blad du skræma? Forfylgja du eit visna strå? -</verse>
        <verse osisID='Job.13.26'>Når du idømer meg slik straff og let meg erva ungdoms synder</verse>
        <verse osisID='Job.13.27'>og legg i stokken mine føter, og vaktar alle mine vegar, slær krins um mine foteblad.</verse>
        <verse osisID='Job.13.28'>Og det mot ein som morkna er, lik klædeplagg som mol et upp.</verse>
      </chapter>
      <chapter osisID='Job.14'>
        <verse osisID='Job.14.1'>Sjå - menneskjet, av kvinna født, det liver stutt, av uro mett.</verse>
        <verse osisID='Job.14.2'>Som blom det sprett og visnar burt, ja, lik ein skugge burt det fer.</verse>
        <verse osisID='Job.14.3'>Men du med honom auga held, og meg du dreg for domen din.</verse>
        <verse osisID='Job.14.4'>Skal tru det av ein urein kjem ein som er rein? Nei, ikkje ein!</verse>
        <verse osisID='Job.14.5'>Når dagetalet hans er sett, hans månads-tal sett fast hjå deg, når du for han ei grensa drog som ei han yverskrida kann,</verse>
        <verse osisID='Job.14.6'>so snu deg frå, lat han få fred og ha sin dag som leigekaren!</verse>
        <verse osisID='Job.14.7'>For treet er det endå von; um det vert det hogge, sprett det att, på renningar det vantar ikkje.</verse>
        <verse osisID='Job.14.8'>Når røterne i jordi eldest, og stomnen døyr i turre mold,</verse>
        <verse osisID='Job.14.9'>ved dåm av vatnet skyt det knupp, fær som ein stikling grøne greiner.</verse>
        <verse osisID='Job.14.10'>Men døyr ein mann, då ligg han der; han andast, og kvar er han då?</verse>
        <verse osisID='Job.14.11'>Som vatnet renn ut or ein sjø, som elvi minkar, turkast ut,</verse>
        <verse osisID='Job.14.12'>so ligg ein mann, ris ikkje upp; til himmeln kverv, dei vaknar ikkje; ein kann ’kje vekkja deim or svevnen.</verse>
        <verse osisID='Job.14.13'>Å, gjev du gøymde meg i helheim, løynde meg, til din vreide gav seg, gav meg ein frest, og so meg hugsa!</verse>
        <verse osisID='Job.14.14'>Tru mannen døyr og livnar att? I all min strid eg skulde vona og venta til avløysing kom.</verse>
        <verse osisID='Job.14.15'>Eg skulde svara, når du ropa og lengta mot dine eige verk.</verse>
        <verse osisID='Job.14.16'>Men no du tel kvart stig eg tek og agtar vel på syndi mi;</verse>
        <verse osisID='Job.14.17'>mi synd er læst i pungen inn, og på mi skuld du gøymer vel!</verse>
        <verse osisID='Job.14.18'>Som fjellet fell og smuldrast burt, og berget frå sin stad vert flutt,</verse>
        <verse osisID='Job.14.19'>Som vatnet holar steinen ut, og flaumen skolar moldi burt, so tek du ifrå mannen voni</verse>
        <verse osisID='Job.14.20'>og tyngjer honom ned for alltid. Han fer av stad; med åsyn rengd du sender honom burt frå deg.</verse>
        <verse osisID='Job.14.21'>Han veit ’kje um hans born vert heidra; han merkar ikkje um dei armast;</verse>
        <verse osisID='Job.14.22'>Hans eigen kropp hans liding valdar, og sjæli græt for eigi sorg.»</verse>
      </chapter>
      <chapter osisID='Job.15'>
        <verse osisID='Job.15.1'>Då tok Elifaz frå Teman til ords og sagde:</verse>
        <verse osisID='Job.15.2'>«Kjem svar i vind og ver frå vismann? Fyller han barmen sin med storm?</verse>
        <verse osisID='Job.15.3'>Vil han med ugangstale lasta? Med ord som nyttelause er?</verse>
        <verse osisID='Job.15.4'>Otten for Gud den bryt du ned og skjeplar andakt for Guds åsyn.</verse>
        <verse osisID='Job.15.5'>For syndi styrer munnen din; du talar som dei falske talar.</verse>
        <verse osisID='Job.15.6'>Din munn deg dømer, ikkje eg; og dine lippor vitnar mot deg.</verse>
        <verse osisID='Job.15.7'>Vart fyrst av menneskje du fødd? Vert fyre haugarne du avla?</verse>
        <verse osisID='Job.15.8'>Var du i Guds rådleggjing med? Og fekk du visdom til deg rana?</verse>
        <verse osisID='Job.15.9'>Kva veit du som me ikkje veit? Kva skynar du som me ei kjenner?</verse>
        <verse osisID='Job.15.10'>Gråhærd og gamling er hjå oss; han eldre er enn jamvel far din.</verse>
        <verse osisID='Job.15.11'>Er trøyst frå Gud det altfor ring? Vanvyrder du eit rolegt ord?</verse>
        <verse osisID='Job.15.12'>Kvi let du hugen eggja deg? Kvi let du auga rulla vilt?</verse>
        <verse osisID='Job.15.13'>For imot Gud din harm du snur og let or munnen ordi strøyma.</verse>
        <verse osisID='Job.15.14'>Kor kann vel mannen vera rein? Og kvinnefødde hava rett?</verse>
        <verse osisID='Job.15.15'>På sine heilage han lit ei; for honom er ’kje himmeln rein,</verse>
        <verse osisID='Job.15.16'>langt mindre då ein styggeting, ein mann som urett drikk som med vatn.</verse>
        <verse osisID='Job.15.17'>Eg vil deg læra; høyr på meg! Det som eg såg, vil eg deg melda,</verse>
        <verse osisID='Job.15.18'>det som vismenner segja kann, og ei hev dult frå sine feder,</verse>
        <verse osisID='Job.15.19'>dei som åleine landet åtte, og ingen framand kom bland deim.</verse>
        <verse osisID='Job.15.20'>Den vonde stødt i uro liver, for valdsmann gøymt er fåe år.</verse>
        <verse osisID='Job.15.21'>I øyro rædsletonar ljomar; fyrr han veit av, kjem tynaren.</verse>
        <verse osisID='Job.15.22'>Han trur ’kje han kann fly frå myrkret; han venta lyt det kvasse sverd.</verse>
        <verse osisID='Job.15.23'>Han leitar etter brød: Kvar er det? Han veit, ein myrk dag er for hand.</verse>
        <verse osisID='Job.15.24'>Naud, trengsla skræmer, tyngjer honom, liksom ein konge budd til strid.</verse>
        <verse osisID='Job.15.25'>For imot Gud han lyfte handi og våga tråssa Allvalds-Gud,</verse>
        <verse osisID='Job.15.26'>han storma fram med nakken lyft, med vern utav skjold-ryggjer sterke;</verse>
        <verse osisID='Job.15.27'>han dekte andlitet med feitt og gjorde sine lender feite.</verse>
        <verse osisID='Job.15.28'>Han budde i bannstøytte byar, i hus som ingen burde bu i, men til grushaugar etla var.</verse>
        <verse osisID='Job.15.29'>Han vart ’kje rik, hans gods kverv burt, hans grøda luter ei mot jordi.</verse>
        <verse osisID='Job.15.30'>Han kann ’kje koma undan myrkret. Hans greiner turkast burt i hiten, og han kjem burt ved hans munns ande.</verse>
        <verse osisID='Job.15.31'>Trur han på fåfengd, vert han narra, og berre fåfengd haustar han.</verse>
        <verse osisID='Job.15.32'>Fyrr dagen kjem, då vert det uppfyllt, hans palmegreiner grønkar ikkje.</verse>
        <verse osisID='Job.15.33'>Lik vinstokk misser han si druva, spiller sin blom som oljetreet.</verse>
        <verse osisID='Job.15.34'>Ein syndarflokk set ingi frukt, og elden øyder mute- tjeldi.</verse>
        <verse osisID='Job.15.35'>Dei avlar møda, føder tjon, og svik i fanget sitt dei nører.»</verse>
      </chapter>
      <chapter osisID='Job.16'>
        <verse osisID='Job.16.1'>Då svara Job og sagde:</verse>
        <verse osisID='Job.16.2'>«Eg hev høyrt nok av dette slag; d’er brysam trøyst de alle gjev.</verse>
        <verse osisID='Job.16.3'>Vert det ’kje slutt på tome ord? Kva er det som til svar deg driv?</verse>
        <verse osisID='Job.16.4'>Eg skulde tala liksom de, i fall de var i staden min; eg sette ord i hop mot dykk, eg riste hovudet mot dykk;</verse>
        <verse osisID='Job.16.5'>eg skulde trøysta dykk med munnen og lindra dykk med lippemedynk.</verse>
        <verse osisID='Job.16.6'>Men tale lindrar ei min verk, og ikkje kverv han um eg tegjer.</verse>
        <verse osisID='Job.16.7'>Men no hev han meg trøytta ut, du hev øydt ut min heile huslyd.</verse>
        <verse osisID='Job.16.8'>Du klemde meg, til vitne vart det, mi liding reiste seg imot meg og vitna mot meg beint i syni.</verse>
        <verse osisID='Job.16.9'>Hans vreide reiv og elte meg; han gnistra tennerne imot meg; fiendar kveste augo på meg</verse>
        <verse osisID='Job.16.10'>og opna munnen sin imot meg og slo mi kinn med skjemdarslag og stima saman imot meg.</verse>
        <verse osisID='Job.16.11'>Til farkar Gud meg yverlet og kastar meg i brotsmenns vald.</verse>
        <verse osisID='Job.16.12'>Midt i min fred han skræmde meg, treiv meg i nakken, krasa meg, til skiva sette han meg upp.</verse>
        <verse osisID='Job.16.13'>Hans pilar svirrar kringum meg; bønlaust han kløyver mine nyro, mitt gall han tømer ut på jordi.</verse>
        <verse osisID='Job.16.14'>Han bryt meg sund med brot på brot og stormar mot meg som ei kjempa.</verse>
        <verse osisID='Job.16.15'>Sekk hev eg sytt um hudi mi og stukke hornet mitt i moldi.</verse>
        <verse osisID='Job.16.16'>Raudt er mitt andlit utav gråt, og myrkret tyngjer augneloki,</verse>
        <verse osisID='Job.16.17'>endå mi hand er rein for vald, og bøni mi er fri for svik.</verse>
        <verse osisID='Job.16.18'>Løyn ikkje blodet mitt, du jord! Legg ikkje klaga mi til kvile!</verse>
        <verse osisID='Job.16.19'>Alt no mitt vitne er i himmeln, min målsmann i det høge bur.</verse>
        <verse osisID='Job.16.20'>Når mine vener spottar meg; til Gud eg tårut auga vender.</verse>
        <verse osisID='Job.16.21'>Han døme millom Gud og mann og millom mannen og hans ven.</verse>
        <verse osisID='Job.16.22'>Og ikkje mange år det vert fyrr eg gjeng burt og kjem ’kje att.</verse>
      </chapter>
      <chapter osisID='Job.17'>
        <verse osisID='Job.17.1'>Mi ånd er knekt, mitt liv er sløkt, no hev eg berre gravi att.</verse>
        <verse osisID='Job.17.2'>Eg hæding finn på kvar ein kant, ved deira tråss lyt auga dvelja.</verse>
        <verse osisID='Job.17.3'>Å, set eit pant for meg hjå deg! Kven elles skal meg handslag gjeva?</verse>
        <verse osisID='Job.17.4'>Du stengde deira sjæl for skyn; difor vil du ikkje lyfta deim.</verse>
        <verse osisID='Job.17.5'>Den som gjev vener burt til plundring, hans søner sloknar augo på.</verse>
        <verse osisID='Job.17.6'>Eg er for folk til ordtak sett, som ein dei sputtar beint i syni.</verse>
        <verse osisID='Job.17.7'>Mitt auga sjukt av sorger er, og mine lemer er ein skugge.</verse>
        <verse osisID='Job.17.8'>Dei rettvise støkk yver slikt, og skuldfri harmast på ugudleg.</verse>
        <verse osisID='Job.17.9'>Men rettvis mann sin veg gjeng fram, og magti veks hjå reinhendt mann.</verse>
        <verse osisID='Job.17.10'>Men de - kom berre alle att! Eg ingen vismann finn hjå dykk.</verse>
        <verse osisID='Job.17.11'>Og mine dagar dei kvarv burt; og mine planar slitna sund, dei som mitt hjarta emna på.</verse>
        <verse osisID='Job.17.12'>Men dei gjer natti um til dag, som ljos var næmare enn myrkrer.</verse>
        <verse osisID='Job.17.13'>Eit hus i helheim er mi von, i myrkret reider eg mi seng.</verse>
        <verse osisID='Job.17.14'>Til gravi ropar eg: «Min far!» til makken: «Mor mi! Syster mi!»</verse>
        <verse osisID='Job.17.15'>Kvar vert det då av voni mi? Mi von, kven augnar henne då?</verse>
        <verse osisID='Job.17.16'>Til helheims bommar fer ho ned, når eg til kvile gjeng i moldi.»</verse>
      </chapter>
      <chapter osisID='Job.18'>
        <verse osisID='Job.18.1'>Då tok Bildad frå Suah til ords og sagde:</verse>
        <verse osisID='Job.18.2'>«Kor lenge driv de jagt på ord? Gjev gaum, lat oss so talast ved!</verse>
        <verse osisID='Job.18.3'>Kvi skal me reknast liksom fe, som ureine i dykkar augo?</verse>
        <verse osisID='Job.18.4'>Å, du som riv deg sund i sinne, skal jordi øydast for di skuld? Skal fjellet flytjast frå sin stad?</verse>
        <verse osisID='Job.18.5'>Men sløkt vert ljoset for den vonde, og hans åre-eld skal ikkje skina.</verse>
        <verse osisID='Job.18.6'>I tjeldet hans vert ljoset myrkt, og lampa sloknar yver han.</verse>
        <verse osisID='Job.18.7'>Hans sterke stig vert snævra inn; han snåvar yver sine planar.</verse>
        <verse osisID='Job.18.8'>Hans fot vert fløkt i garnet inn, og upp i netet ferdast han;</verse>
        <verse osisID='Job.18.9'>og snara triv um hælen hans, og gildra tek på honom fat.</verse>
        <verse osisID='Job.18.10'>I jordi løynde gildror lurer, og fellor ventar på hans veg.</verse>
        <verse osisID='Job.18.11'>Og rædslor trugar rundt ikring og skræmer han for kvart eit stig.</verse>
        <verse osisID='Job.18.12'>Ulukka hungrar etter han, og vondt vil føra han til fall,</verse>
        <verse osisID='Job.18.13'>vil eta kvar ein led og lem, ja, det vil daudens eldste son.</verse>
        <verse osisID='Job.18.14'>Hans trygd er rivi frå hans tjeld; du sender han til rædsle-kongen.</verse>
        <verse osisID='Job.18.15'>I huset hans bur framande, det vert strått svåvel på hans bustad.</verse>
        <verse osisID='Job.18.16'>Hans rot i grunnen turkar ut; den høge kruna visnar burt.</verse>
        <verse osisID='Job.18.17'>Hans minne kverv frå jordi burt, og namnlaus vert han vidt og breidt.</verse>
        <verse osisID='Job.18.18'>Frå ljos til myrker driv dei honom og jagar han frå landi burt.</verse>
        <verse osisID='Job.18.19'>Han barnlaus vert i eige folk; i heimen hans slepp ingen undan.</verse>
        <verse osisID='Job.18.20'>Og vestmenn støkk for dagen hans, og austmenn vert av rædsla slegne.</verse>
        <verse osisID='Job.18.21'>Just soleis gjeng det nidings hus, den heim der ingen kjenner Gud.»</verse>
      </chapter>
      <chapter osisID='Job.19'>
        <verse osisID='Job.19.1'>Då svara Job og sagde:</verse>
        <verse osisID='Job.19.2'>«Kor lenge vil mi sjel de harma og krasa meg med dykkar ord?</verse>
        <verse osisID='Job.19.3'>Ti gonger hev de no meg spotta; de skjemmest ei å krenkja meg.</verse>
        <verse osisID='Job.19.4'>Hev eg i røyndi mistak gjort, dei mistak er mi eigi sak.</verse>
        <verse osisID='Job.19.5'>Vil de dykk briska imot meg, som um eg lid mi skam med rette?</verse>
        <verse osisID='Job.19.6'>Hugs på at Gud hev bøygt meg ned og spana kringum meg sitt garn.</verse>
        <verse osisID='Job.19.7'>Eg ropar: «Vald!» - men eg fær ’kje svar; eg ropar: «Hjelp!» men fær ’kje rett.</verse>
        <verse osisID='Job.19.8'>Han stengjer vegen for min fot, og myrker legg han på min stig.</verse>
        <verse osisID='Job.19.9'>Min heidersklædnad drog han av; han frå mitt hovud kransen tok.</verse>
        <verse osisID='Job.19.10'>Mi vern han braut, so eg gjekk under, mi von sleit han lik treet upp.</verse>
        <verse osisID='Job.19.11'>Hans vreide logar meg imot, og for ein fiend’ held han meg.</verse>
        <verse osisID='Job.19.12'>Hans skarar stemner fram mot meg; dei brøyter seg ein veg mot meg og lægrar seg kring tjeldet mitt.</verse>
        <verse osisID='Job.19.13'>Han dreiv ifrå meg mine frendar, og kjenningar vart framande.</verse>
        <verse osisID='Job.19.14'>Skyldfolki held seg burte frå meg, husvenerne hev gløymt meg burt.</verse>
        <verse osisID='Job.19.15'>For hjon og tenar er eg framand; dei held meg for ein ukjend mann.</verse>
        <verse osisID='Job.19.16'>Ei svarar drengen på mitt rop. Eg må med munnen tigga honom;</verse>
        <verse osisID='Job.19.17'>min ande byd imot for kona, eg tevjar ilt for mine sambrør.</verse>
        <verse osisID='Job.19.18'>Jamvel smågutar spottar meg, når eg stend upp, dei talar mot meg.</verse>
        <verse osisID='Job.19.19'>Dei styggjest for meg mine vener, og dei eg elska, snur seg mot meg.</verse>
        <verse osisID='Job.19.20'>Min kropp er berre skin og bein, snaudt hev eg endå tannkjøt att.</verse>
        <verse osisID='Job.19.21'>Hav medynk, medynk, mine vener! Gud hev meg råka med si hand.</verse>
        <verse osisID='Job.19.22'>Kvifor skal de som Gud meg jaga, og vert ei mette av mitt kjøt?</verse>
        <verse osisID='Job.19.23'>Å, gjev at mine ord vart skrivne, og i ei bok vart rita inn,</verse>
        <verse osisID='Job.19.24'>ja, vart med jarnmeitel og bly for ævleg tid i berget hogne!</verse>
        <verse osisID='Job.19.25'>Eg veit at min utløysar liver, til sist han yver moldi kjem.</verse>
        <verse osisID='Job.19.26'>Og når mi hud er øydelagd, ut frå mitt kjøt då ser eg Gud,</verse>
        <verse osisID='Job.19.27'>eg honom ser som venen min, mitt auga ser det, ingen framand! Å, nyro lengtar i mitt liv!</verse>
        <verse osisID='Job.19.28'>De segjer: «Me vil jaga honom!» - som um orsaki låg hjå meg!</verse>
        <verse osisID='Job.19.29'>Men de lyt agta dykk for sverdet; for vreide vert ved sverdet straffa. Og de skal vita: domen kjem.»</verse>
      </chapter>
      <chapter osisID='Job.20'>
        <verse osisID='Job.20.1'>Då tok Sofar frå Na’ama til ords og sagde:</verse>
        <verse osisID='Job.20.2'>«Difor gjev mine tankar svar, og difor stormar det i meg.</verse>
        <verse osisID='Job.20.3'>Ei skamleg skrapa fær eg høyra, men kloke svar mi ånd gjev meg.</verse>
        <verse osisID='Job.20.4'>Veit du ’kje at frå ævords tid, frå mannen fyrst på jord vart sett,</verse>
        <verse osisID='Job.20.5'>ugudlege hev stokkut jubel, vanheilage stuttvarug gleda?</verse>
        <verse osisID='Job.20.6'>Når modet hans til himmels stig, når hovudet mot sky han lyfter,</verse>
        <verse osisID='Job.20.7'>han evig gjeng til grunns som skarnet; «Kvar er han?» spør dei, honom såg.</verse>
        <verse osisID='Job.20.8'>Lik draumen glid han burt og kverv, vert jaga som ei nattesyn.</verse>
        <verse osisID='Job.20.9'>Han burte er for alle augo, hans stad veit ikkje til han meir.</verse>
        <verse osisID='Job.20.10'>Hans born lyt hjelpa fatigfolk; hans hender gjev hans gods attende.</verse>
        <verse osisID='Job.20.11'>Hans bein var full’ av ungdomskraft; men den i moldi ligg med honom.</verse>
        <verse osisID='Job.20.12'>Er i hans munn det vonde søtt, vil han det under tunga gøyma,</verse>
        <verse osisID='Job.20.13'>sparer han det og slepper ikkje, held han det under gomen fast,</verse>
        <verse osisID='Job.20.14'>so vert i kroppen maten hans til orme-eiter i hans buk.</verse>
        <verse osisID='Job.20.15'>Det gods han gløypte, spyr han ut; Gud driv det ut or magen hans.</verse>
        <verse osisID='Job.20.16'>Han orme-eiter i seg saug, og ødle-tunga honom drep.</verse>
        <verse osisID='Job.20.17'>Han fær visst ikkje skoda bekkjer, ei heller flaum av mjølk og honning.</verse>
        <verse osisID='Job.20.18'>Han rikdom vinn, men nyt han ikkje; han samlar gods, men vert ’kje glad.</verse>
        <verse osisID='Job.20.19'>Han krasa småfolk, let deim liggja, han rana hus som han ei byggjer.</verse>
        <verse osisID='Job.20.20'>Han kjende ikkje ro inni seg, men med sin skatt han slepp ’kje undan.</verse>
        <verse osisID='Job.20.21'>Hans hækna sparer ingen ting; og difor kverv hans lukka burt.</verse>
        <verse osisID='Job.20.22'>I all si ovnøgd lid han naud; kvar armings-hand kjem yver honom.</verse>
        <verse osisID='Job.20.23'>Og til å fylla buken hans han sender vreiden yver honom, let maten sin på honom regna.</verse>
        <verse osisID='Job.20.24'>Og um han frå jarnvåpen flyr, han såra vert frå koparbogen;</verse>
        <verse osisID='Job.20.25'>ut gjenom ryggen pili kjem, den blanke odd ut or hans gall, og dauderædslor fell på honom.</verse>
        <verse osisID='Job.20.26'>Alt myrker gøymt er åt hans skattar, ja, ukveikt eld et honom upp, og øyder all hans eigedom.</verse>
        <verse osisID='Job.20.27'>Himmelen ter hans brotsverk fram, og jordi reiser seg imot han.</verse>
        <verse osisID='Job.20.28'>Hans heime-forråd fer sin veg, renn burt på vreidedagen hans.</verse>
        <verse osisID='Job.20.29'>Slikt etlar Gud til gudlaus mann; det lovar Gud til arv åt honom.»</verse>
      </chapter>
      <chapter osisID='Job.21'>
        <verse osisID='Job.21.1'>Då svara Job og sagde:</verse>
        <verse osisID='Job.21.2'>«Å høyr då, høyr på mine ord! Gjev i minsto det til trøyst!</verse>
        <verse osisID='Job.21.3'>Lat meg få lov å tala ut, so kann du spotta etterpå.</verse>
        <verse osisID='Job.21.4'>Klagar eg vel på menneskje? Og hev eg ikkje grunn til harm?</verse>
        <verse osisID='Job.21.5'>Vend dykk til meg, og ottast so; legg handi so på dykkar munn.</verse>
        <verse osisID='Job.21.6'>Eg støkk, når eg det kjem i hug; ei bivring gjenom kroppen gjeng.</verse>
        <verse osisID='Job.21.7'>Kvifor fær dei gudlause liva, auka i magt som åri gjeng?</verse>
        <verse osisID='Job.21.8'>Dei ser si ætt stå fast ikring deim, dei hev sitt avkjøme for augo.</verse>
        <verse osisID='Job.21.9'>I fred stend husi deira trygge, Guds svipa råkar ikkje deim;</verse>
        <verse osisID='Job.21.10'>med heppa parast deira fe, og kyrne kastar aldri kalv.</verse>
        <verse osisID='Job.21.11'>Dei slepper borni ut som lamb, og gutarne i leiken hoppar;</verse>
        <verse osisID='Job.21.12'>Dei syng til trumma og til cither og frygdar seg ved fløyteljod.</verse>
        <verse osisID='Job.21.13'>I lukka liver dei si tid og fer so brått til helheim ned.</verse>
        <verse osisID='Job.21.14'>Til Gud dei segjer: «Haldt deg burte!» Me vil ’kje kjenna dine vegar!</verse>
        <verse osisID='Job.21.15'>Kvi skal me tena den Allsterke? Kva gagnar det å be til honom?»</verse>
        <verse osisID='Job.21.16'>«Dei hev ’kje lukka si i handi» - Langt burt frå meg med gudlaus råd!</verse>
        <verse osisID='Job.21.17'>Når sloknar lampa for gudlause? Når kjem ulukka yver deim? Gjev han deim straff i vreidesmod?</verse>
        <verse osisID='Job.21.18'>Fer dei vel burt som strå for vind, lik agner som i stormen fyk?</verse>
        <verse osisID='Job.21.19'>«Gud gøymer straffi til hans born.» Nei, sjølv skal mannen straffi kjenna!</verse>
        <verse osisID='Job.21.20'>Lat han få sjå sitt eige fall og drikka harm frå den Allsterke!</verse>
        <verse osisID='Job.21.21'>Kva bryr han seg vel um sitt hus, når månadstalet hans er fullt?</verse>
        <verse osisID='Job.21.22'>Vil nokon hjelpa Gud til kunnskap, han som er domar for dei høgste?</verse>
        <verse osisID='Job.21.23'>Den eine døyr på velmagts høgd, fullkomleg trygg og fredeleg;</verse>
        <verse osisID='Job.21.24'>hans fat er fulle utav mjølk, og i hans bein er mergen frisk;</verse>
        <verse osisID='Job.21.25'>den andre døyr so beisk i hug, hev ingenting av lukka smaka.</verse>
        <verse osisID='Job.21.26'>Dei båe vert i moldi lagde, og deira klednad makkar er.</verse>
        <verse osisID='Job.21.27'>Sjå kor eg kjennar dykkar tankar, og dykkar meinkrokar mot meg.</verse>
        <verse osisID='Job.21.28'>De spør: «Kvar er vel stormannshuset? Kvar er det tjeld der gudlause bur?»</verse>
        <verse osisID='Job.21.29'>Hev de ’kje høyrt av ferdafolk - de trur vel det som dei fortel -:</verse>
        <verse osisID='Job.21.30'>«Den vonde frå ulukka slepp; han berga vert på vreidedagen.</verse>
        <verse osisID='Job.21.31'>Kven lastar honom for hans ferd? Og straffar honom for hans gjerd?</verse>
        <verse osisID='Job.21.32'>Han vert til gravi båren burt, og ved hans gravhaug held dei vakt.</verse>
        <verse osisID='Job.21.33'>Søtt søv han under torv i dal, og i hans far all verdi fer, som tallause gjekk fyre honom.</verse>
        <verse osisID='Job.21.34'>Det trøystar meg med tome ord; av dykkar svar er sviket att.»</verse>
      </chapter>
      <chapter osisID='Job.22'>
        <verse osisID='Job.22.1'>Då tok Elifaz frå Teman til ords og sagde:</verse>
        <verse osisID='Job.22.2'>«Er mannen vel til gagn for Gud? Nei, vitug mann seg sjølv mun gagna.</verse>
        <verse osisID='Job.22.3'>Hev Allvald bate av di rettferd? Er det hans vinst, at rett du ferdast?</verse>
        <verse osisID='Job.22.4'>Er det din gudlegdom han refser, når han med deg held rettargang?</verse>
        <verse osisID='Job.22.5'>Hev ei din vondskap vore stor og dine syndar utan ende?</verse>
        <verse osisID='Job.22.6'>Grunnlaust du panta dine brøder; halvnakne drog du klædi av;</verse>
        <verse osisID='Job.22.7'>den trøytte gav du ikkje vatn, den svoltne negta du ditt brød.</verse>
        <verse osisID='Job.22.8'>Det er den sterke som eig landet, den stolte hev si bustad der.</verse>
        <verse osisID='Job.22.9'>Du jaga enkjor burt tomhendt’ burt, slo armen av på faderlause.</verse>
        <verse osisID='Job.22.10'>Difor ligg snaror kringum deg, og rædsla skræmer deg so brått.</verse>
        <verse osisID='Job.22.11'>Ell’ vert du ikkje myrkret var, den flaum som fossar yver deg?</verse>
        <verse osisID='Job.22.12'>Bur ikkje Gud i himmelhøgd, sjå øvste stjernor, høgt dei sit!</verse>
        <verse osisID='Job.22.13'>Du segjer so: «Kva veit vel Gud? Kann attum skyerne han døma?</verse>
        <verse osisID='Job.22.14'>For skyer dimmer augo hans; han hev sin gang på himmelkvelven.»</verse>
        <verse osisID='Job.22.15'>Seg, vil du fylgja fortids-vegen, den stig som illverksmenner gjekk?</verse>
        <verse osisID='Job.22.16'>Dei som i utid tekne vart - og deira grunn flaut burt i flaum -</verse>
        <verse osisID='Job.22.17'>som sagde til Gud: «Haldt du deg burte!» Kva skulde Allvald vel deim gjera?</verse>
        <verse osisID='Job.22.18'>Endå han signa deira hus - langt burt frå meg med gudlaus råd!</verse>
        <verse osisID='Job.22.19'>Rettvise folk det såg med gleda, og den skuldlause spotta deim:</verse>
        <verse osisID='Job.22.20'>«Fiendarn’ våre gjekk til grunns! Sjå elden øydde det dei leivde!»</verse>
        <verse osisID='Job.22.21'>Vert ven med honom, og få fred! So skal og lukka timast deg.</verse>
        <verse osisID='Job.22.22'>Og tak so lærdom av hans munn, og legg deg ordi hans på hjarta!</verse>
        <verse osisID='Job.22.23'>Vend um til Allvald, då du byggjest og jagar syndi frå ditt tjeld.</verse>
        <verse osisID='Job.22.24'>Kast gullet ditt i moldi ned - Ofir-gull millom bekkjesteinar.</verse>
        <verse osisID='Job.22.25'>Allvald skal vera då ditt gull og haugar utav sylv for deg.</verse>
        <verse osisID='Job.22.26'>Då skal du frygda deg i Allvald, di åsyn lyfta upp til Gud.</verse>
        <verse osisID='Job.22.27'>Og når du ropar, vil han høyra, so du kann halda det du lovar.</verse>
        <verse osisID='Job.22.28'>Det du deg etlar, skal du vinna, og ljos skal skina på din veg.</verse>
        <verse osisID='Job.22.29'>Gjeng vegen ned, du ropar: «Upp!» Han hjelpar den bljug-øygde mann.</verse>
        <verse osisID='Job.22.30'>Ja, ikkje-skuldfri mann han bergar, frelst vert han ved di reine hand.»</verse>
      </chapter>
      <chapter osisID='Job.23'>
        <verse osisID='Job.23.1'>Då svara Job og sagde:</verse>
        <verse osisID='Job.23.2'>«Endå gjeld klaga mi for tråss, tungt legg eg handi på min sukk.</verse>
        <verse osisID='Job.23.3'>Berre eg kunde finna honom og koma til hans bustad fram!</verse>
        <verse osisID='Job.23.4'>Då la eg fram for han mi sak og fyllte munnen min med prov.</verse>
        <verse osisID='Job.23.5'>Då høyrde eg kva svar han gav, og merka det han sa til meg.</verse>
        <verse osisID='Job.23.6'>Vilde med magt han mot meg standa? Nei, lyda på meg vilde han.</verse>
        <verse osisID='Job.23.7'>Ein skuldfri stod då for han fram; for alltid slapp eg domar min.</verse>
        <verse osisID='Job.23.8'>Gjeng eg i aust, han er ’kje der; mot vest, eg vert han ikkje var;</verse>
        <verse osisID='Job.23.9'>i nord han verkar, ei eg ser han, han snur mot sud, eg ser han ikkje.</verse>
        <verse osisID='Job.23.10'>For all den veg eg fer han kjenner; prøvde han meg, eg var som gull.</verse>
        <verse osisID='Job.23.11'>Min fot hev fylgt i faret hans; hans veg eg gjeng ubrigdeleg,</verse>
        <verse osisID='Job.23.12'>veik ei frå det hans lippa baud, meir enn mi lov eg lydde hans.</verse>
        <verse osisID='Job.23.13'>Men ein er han, kven hindrar honom? Det han hev hug til, gjer han og.</verse>
        <verse osisID='Job.23.14'>Han um min lagnad avgjerd tek, og hev med meg so mangt i emning.</verse>
        <verse osisID='Job.23.15'>Eg difor ræddast for hans åsyn, når eg det minnest, skjelv eg for han.</verse>
        <verse osisID='Job.23.16'>Ja, Gud hev brote ned mitt mod, og Allvald hev gjort meg fælen,</verse>
        <verse osisID='Job.23.17'>ei er det myrkret som meg tyner, og ei mi eigi myrke åsyn.</verse>
      </chapter>
      <chapter osisID='Job.24'>
        <verse osisID='Job.24.1'>Kvi hev ’kje Allvald tider set? Kvi ser hans vener ei hans dagar?</verse>
        <verse osisID='Job.24.2'>Dei fører deildesteinar burt, stel fe og sender det på beite,</verse>
        <verse osisID='Job.24.3'>tek asnet frå den faderlause; tek kui enkja eig i pant.</verse>
        <verse osisID='Job.24.4'>Driv fatigfolk frå vegen burt; alt landsens småfolk kryp i skjol;</verse>
        <verse osisID='Job.24.5'>Lik ville asen fer dei ut til øydemarki med sitt stræv; og veidefang på ville heid er maten borni deira fær.</verse>
        <verse osisID='Job.24.6'>Dei haustar mark ved nattetid, og gudlaus manns vinhage plundrar.</verse>
        <verse osisID='Job.24.7'>Um natti nakne, utan klæde, dei hev for kulden inkje dekkje.</verse>
        <verse osisID='Job.24.8'>Dei våte vert av regn på fjell, held seg i bergufs utan livd,</verse>
        <verse osisID='Job.24.9'>Ein farlaus lyt frå moderbarm ein armings klæde gjeng i pant.</verse>
        <verse osisID='Job.24.10'>Dei nakne gjeng og klædelause, i hunger dei på kornband dreg.</verse>
        <verse osisID='Job.24.11'>Dei kreistar olje innum murar, dei persar vin og tyrster lel.</verse>
        <verse osisID='Job.24.12'>Frå byen høyrest styn av menner, og gjenomstungne skrik um hjelp, men Gud ser ei slik meningsløysa.</verse>
        <verse osisID='Job.24.13'>Det finst og fiendar åt ljoset; dei kjenner ikkje ljossens vegar og held seg ei på ljossens stigar.</verse>
        <verse osisID='Job.24.14'>Ved dagsprett mordaren stend upp, slær arm og fatig mann i hel, um natti er han so som tjuven.</verse>
        <verse osisID='Job.24.15'>Horkaren spæjar etter skyming; han tenkjer: «Inkje auga ser meg.» Sitt andlit gøymer han med maska.</verse>
        <verse osisID='Job.24.16'>I myrkret bryt dei inn i hus, dei som ved dag seg inne stengjer dei seg inne; av ljoset vil dei ikkje vita.</verse>
        <verse osisID='Job.24.17'>Myrk natt er morgon for deim alle; for natteskræmslorne dei kjenner.</verse>
        <verse osisID='Job.24.18'>Snøgt fer han yver vatnet burt, bannstøytt vert jordi hans i landet; til vinberg gjeng han ikkje meir.</verse>
        <verse osisID='Job.24.19'>Som snøvatn kverv for turk og hite, so gløyper helheim deim som synda.</verse>
        <verse osisID='Job.24.20'>Av moderlivet gløymd han er, og makkar mettar seg på honom; det ingen er som minnest han; so brotsverk brest liksom eit tre.</verse>
        <verse osisID='Job.24.21'>Han plundra ho som ikkje fødde, som ufør var til barne-eign; mot enkja gjorde han ’kje vel.</verse>
        <verse osisID='Job.24.22'>Men han styd valdsmann med si kraft, og dei fær atter standa upp som hadde mist all von um livet.</verse>
        <verse osisID='Job.24.23'>Han styd deim so dei liver trygt, hans augo vaktar deira vegar.</verse>
        <verse osisID='Job.24.24'>Høgt stig dei, brått - dei er ’kje meir - dei sig og døyr som alle andre, vert skorne av som aks på strå.</verse>
        <verse osisID='Job.24.25'>Er det ’kje so? Kven legg imot? Kven gjer no mine ord um inkje?»</verse>
      </chapter>
      <chapter osisID='Job.25'>
        <verse osisID='Job.25.1'>Då tok Bildad frå Suah til ords og sagde:</verse>
        <verse osisID='Job.25.2'>«Hjå honom magt og rædsla finst; han i sin himmel freden skaper.</verse>
        <verse osisID='Job.25.3'>Kven veit talet på hans herar? Kven yverstrålar ei hans ljos?</verse>
        <verse osisID='Job.25.4'>Kor kann ein mann ha rett mot Gud? Er vel ein kvinnefødd uskuldig?</verse>
        <verse osisID='Job.25.5'>Sjå, månen er ’kje klår ein gong, og stjernon’ er ’kje reine for han.</verse>
        <verse osisID='Job.25.6'>Enn mannen då, den vesle krypen? Menneskjebarnet, denne makk?»</verse>
      </chapter>
      <chapter osisID='Job.26'>
        <verse osisID='Job.26.1'>Då svara Job og sagde:</verse>
        <verse osisID='Job.26.2'>Kvar helst hev du den veike hjelpt? Når studde du den trøytte arm?</verse>
        <verse osisID='Job.26.3'>Kvar gav du uklok mann ei råd? Kor ovleg visdom hev du synt?</verse>
        <verse osisID='Job.26.4'>Kven hev du bore melding til? Kva ånd hev tala gjenom deg?</verse>
        <verse osisID='Job.26.5'>Skuggarne i angest skjelva, vatsdjup og dei som deri bur.</verse>
        <verse osisID='Job.26.6'>Helheimen open ligg for honom, avgrunnen utan noko dekkje.</verse>
        <verse osisID='Job.26.7'>Nordheimen han i audni spana, og hengde jordi yver inkje.</verse>
        <verse osisID='Job.26.8'>Han vatnet inn i skyer bind; og skyi brest ei under det.</verse>
        <verse osisID='Job.26.9'>Kongsstolen sin han gøymer burt og breider skyer yver honom.</verse>
        <verse osisID='Job.26.10'>Kring vatni han ei grensa set, der som ljos og myrker byta skal.</verse>
        <verse osisID='Job.26.11'>Stolparne under himmelen skjelv, og rædde vert dei for hans trugsmål.</verse>
        <verse osisID='Job.26.12'>Han rører havet upp med velde, og med sit vit han krasar ubeist.</verse>
        <verse osisID='Job.26.13'>Og himmelen klårnar ved hans ande; hans hand den snøgge ormen drap.</verse>
        <verse osisID='Job.26.14'>Sjå her utkanten av hans veg; det berre kviskring er me høyrer. Kven skynar, når hans allmagt torar?</verse>
      </chapter>
      <chapter osisID='Job.27'>
        <verse osisID='Job.27.1'>Job heldt fram med talen sin og sagde:</verse>
        <verse osisID='Job.27.2'>«So sant Gud liver, som meg sveik, og Allvalds som meg volde sorg</verse>
        <verse osisID='Job.27.3'>- for endå eg min ande dreg; i nosi mi er guddomspust -:</verse>
        <verse osisID='Job.27.4'>Urett ligg ei på mine lippor; mi tunga talar ikkje svik.</verse>
        <verse osisID='Job.27.5'>D’er langt frå meg å gje’ dykk rett, mi uskyld held eg fast til dauden.</verse>
        <verse osisID='Job.27.6'>Mi rettferd held eg fast uskjepla, eg ingen dag treng skjemmast ved.</verse>
        <verse osisID='Job.27.7'>Min fiend’ skal seg syna gudlaus, min motstandar som urettferdig.</verse>
        <verse osisID='Job.27.8'>Kva von hev en gudlaus att, når Gud vil sjæli or han draga?</verse>
        <verse osisID='Job.27.9'>Vil Gud vel høyra skriket hans, når trengsla bryt innyver honom?</verse>
        <verse osisID='Job.27.10'>Kann han i Allvald vel seg gleda? Kann han kvar tid påkalla Gud?</verse>
        <verse osisID='Job.27.11'>Eg um Guds hand vil læra dykk; kva Allvald vil, det dyl eg ikkje.</verse>
        <verse osisID='Job.27.12'>Sjå dette hev det alle set; kvi talar de då tome ord?</verse>
        <verse osisID='Job.27.13'>Den lut fær gudlause av Gud, den arven valdsmann fær av Allvald.</verse>
        <verse osisID='Job.27.14'>Til sverdet veks hans søner upp; hans avkom mettast ei med brød;</verse>
        <verse osisID='Job.27.15'>dei siste legst i grav ved pest, og enkjorne held ingi klaga.</verse>
        <verse osisID='Job.27.16'>Og um han dyngjer sylv som dust og samlar klæde liksom leir:</verse>
        <verse osisID='Job.27.17'>Den rettvise tek klædi på; skuldlause skifter sylvet hans.</verse>
        <verse osisID='Job.27.18'>Han byggjer huset sitt som molen, likt hytta vaktmannen set upp.</verse>
        <verse osisID='Job.27.19'>Rik legg han seg - men aldri meir; han opnar augo - og er burte.</verse>
        <verse osisID='Job.27.20'>Som vatsflaum rædsla honom tek, ved natt riv stormen honom burt.</verse>
        <verse osisID='Job.27.21'>Han driv av stad for austanvind, som blæs han frå hans heimstad burt.</verse>
        <verse osisID='Job.27.22'>Han utan miskunn på han skyt; frå handi hans han røma må.</verse>
        <verse osisID='Job.27.23'>Med hender klappar dei åt han og pip han frå hans heimstad burt.</verse>
      </chapter>
      <chapter osisID='Job.28'>
        <verse osisID='Job.28.1'>Sylv hev sin stad, der dei det finn, og gullet, som dei reinsa vinn,</verse>
        <verse osisID='Job.28.2'>og jarn fram or jordi fær, og kopar ut or steinen bræ’r;</verse>
        <verse osisID='Job.28.3'>På natteskuggen gjer dei slutt og myrkheims steinar granskar ut.</verse>
        <verse osisID='Job.28.4'>Djupt under by med annsamt liv i gruvor bergmenn kliv og sviv.</verse>
        <verse osisID='Job.28.5'>På jordi brødkorn fram dei driv, men inni upp som eld dei riv.</verse>
        <verse osisID='Job.28.6'>Safiren sit i steinar der, og der seg og gullklumpar ter,</verse>
        <verse osisID='Job.28.7'>Ei ørnen kjenner denne veg, for haukesyn han løyner seg.</verse>
        <verse osisID='Job.28.8'>Ei stolte rovdyr vegen fann, og løva aldri gjeng på han.</verse>
        <verse osisID='Job.28.9'>På harde steinen dei handi legg; då sturtar mang ein bergevegg.</verse>
        <verse osisID='Job.28.10'>I berget seg gangar grev og skodar mang ein skatt so gjæv.</verse>
        <verse osisID='Job.28.11'>Dei dytter til for rennand’ å, det løynde fram for ljoset må.</verse>
        <verse osisID='Job.28.12'>Men visdomen, kvar er han å få? Og kvar skal ein vitet nå?</verse>
        <verse osisID='Job.28.13'>Slett ingen veit hans verd og vinst; i manneheim han ikkje finst;</verse>
        <verse osisID='Job.28.14'>Avgrunnen dyn: «Her ei han er!» Og havet segjer: «Ikkje her!»</verse>
        <verse osisID='Job.28.15'>Du kann ’kje kjøpa han for gull, men sylv ei vega prisen full,</verse>
        <verse osisID='Job.28.16'>og ei for gull ifrå Ofir, ei for onyks, ei for safir.</verse>
        <verse osisID='Job.28.17'>Ei gull og glas er nok til kaup, og ei til byte fingull-staup.</verse>
        <verse osisID='Job.28.18'>Korall, krystall gjeld ikkje her. Visdom er meir enn perlor verd.</verse>
        <verse osisID='Job.28.19'>Topas frå Kus er altfor ring, ja, reinast gull vert ingen ting.</verse>
        <verse osisID='Job.28.20'>Visdomen, kvar kjem han ifrå? Og kvar skal ein til vitet nå?</verse>
        <verse osisID='Job.28.21'>Det ingen veit på denne jord; ei fugl det fann, kvar helst han for.</verse>
        <verse osisID='Job.28.22'>Avgrunn og daude segjer greidt: «Eit gjetord er alt det me veit.»</verse>
        <verse osisID='Job.28.23'>Men Gud han kjenner denne veg; han veit kvar visdom løyner seg.</verse>
        <verse osisID='Job.28.24'>Han skodar heilt til heimsens tram, og under himmeln ser han fram.</verse>
        <verse osisID='Job.28.25'>Då vinden han med vegti vog og sette mål for vatnet og,</verse>
        <verse osisID='Job.28.26'>då han gav regnet lovi si og ljomet veg å ganga i,</verse>
        <verse osisID='Job.28.27'>då såg han og synte fram og granska honom umhugsam.</verse>
        <verse osisID='Job.28.28'>Til menneskja han sagde so: «I Herrens otte visdom sit, og fly det vonde, det er vit.»»</verse>
      </chapter>
      <chapter osisID='Job.29'>
        <verse osisID='Job.29.1'>Då heldt Job fram med talen sin og sagde:</verse>
        <verse osisID='Job.29.2'>«Å, var eg som i fordums måna’r, som den gong Gud mi verja var,</verse>
        <verse osisID='Job.29.3'>då yver meg hans lampa skein, som lyste meg i myrkret fram,</verse>
        <verse osisID='Job.29.4'>slik som eg var i mogne manndom, då Gud var ven i huset mitt,</verse>
        <verse osisID='Job.29.5'>då Allvald endå med meg var, og mine born eg kring meg såg,</verse>
        <verse osisID='Job.29.6'>då eg i fløyte foten tvådde, og olje rann av fjellet nær meg,</verse>
        <verse osisID='Job.29.7'>då eg til porten steig i byen, og sessen min på torget tok!</verse>
        <verse osisID='Job.29.8'>Ungdomen såg meg, løynde seg; dei gamle reiste seg og stod;</verse>
        <verse osisID='Job.29.9'>hovdingar stogga midt i talen og lagde handi på sin munn;</verse>
        <verse osisID='Job.29.10'>og røysti tagna hjå dei gjæve, og tunga seg til gomen kleimde;</verse>
        <verse osisID='Job.29.11'>dei som meg høyrde, sælka meg, og dei som såg meg, vitna for meg.</verse>
        <verse osisID='Job.29.12'>Eg berga arming når han ropa, og farlaus som var utan hjelp;</verse>
        <verse osisID='Job.29.13'>velsigning fekk eg frå forkomne, og enkjor fekk eg til å jubla.</verse>
        <verse osisID='Job.29.14'>Rettferd var min, eg hennar bunad; rett var mi kappa og mi kruna.</verse>
        <verse osisID='Job.29.15'>Eg for den blinde auga var, og føter var eg for den halte.</verse>
        <verse osisID='Job.29.16'>Ein far eg var for fatigfolk; eg for ukjende saki granska.</verse>
        <verse osisID='Job.29.17'>På brotsmann tennerne eg knekte, reiv fengdi utor gapet hans.</verse>
        <verse osisID='Job.29.18'>Eg sagde: «I reiret skal eg døy, med dagar talrike som sand.</verse>
        <verse osisID='Job.29.19'>Til roti mi skal vatnet trengja, dogg bu ved natt på greini mi;</verse>
        <verse osisID='Job.29.20'>mi æra held seg frisk hjå meg, bogen vert ny handi mi.»</verse>
        <verse osisID='Job.29.21'>Dei høyrde ventande på meg, og lydde stilt på rådi mi.</verse>
        <verse osisID='Job.29.22'>Og ikkje la dei mot mitt ord, min tale draup ned yver deim.</verse>
        <verse osisID='Job.29.23'>På meg dei bia som på regn, ja, som vårregn opna munnen.</verse>
        <verse osisID='Job.29.24'>Eg smilte til mismodige, mitt andlit fekk dei ikkje myrkt.</verse>
        <verse osisID='Job.29.25'>Når eg deim vitja, sat eg fremst, sat som ein konge i sin herflokk, lik ein som trøystar syrgjande.</verse>
      </chapter>
      <chapter osisID='Job.30'>
        <verse osisID='Job.30.1'>Men no er eg til spott for deim som yngre er av år enn eg; eg deira feder ikkje fann verdige plass hjå gjætarhunden.</verse>
        <verse osisID='Job.30.2'>Magtlause er og deira hender, og deira saft og kraft er burte;</verse>
        <verse osisID='Job.30.3'>Dei magre er av naud og svolt, dei gneg i turre øydemarki som alt i går var reine audni,</verse>
        <verse osisID='Job.30.4'>og plukkar melde millom kjørri og hev til føda einerot.</verse>
        <verse osisID='Job.30.5'>Frå folket vert dei jaga burt, fær tjuvemann slengt etter seg.</verse>
        <verse osisID='Job.30.6'>Dei gøymer seg i fæle gil, i holor uti jord og fjell;</verse>
        <verse osisID='Job.30.7'>og millom buskor skrålar dei og samlast under netlerunnar;</verse>
        <verse osisID='Job.30.8'>ei ætt av dårar og namnlause som ein helst piskar ut or landet.</verse>
        <verse osisID='Job.30.9'>No er eg slengjestev for deim, eit ordtak hev for deim eg vorte.</verse>
        <verse osisID='Job.30.10'>Dei styggjest ved meg, held seg burte og sparer ei å sputta på meg.</verse>
        <verse osisID='Job.30.11'>Utan all blygd dei krenkjer meg, hiv av kvart band framfor mi åsyn.</verse>
        <verse osisID='Job.30.12'>Eit utjo reiser seg til høgre, dei spenner mine føter burt, og legg ulukke-vegar mot meg.</verse>
        <verse osisID='Job.30.13'>Og stigen min den bryt dei upp og hjelper til med mi ulukka, dei som er hjelpelause sjølv.</verse>
        <verse osisID='Job.30.14'>Som gjenom vide murbrot kjem dei, velter seg fram med bråk og brak.</verse>
        <verse osisID='Job.30.15'>Imot meg vender rædslor seg, mi æra elter dei som stormen, mi velferd kvarv som lette sky.</verse>
        <verse osisID='Job.30.16'>No jamrar seg mi sjæl i meg; usæle dagar held meg fast.</verse>
        <verse osisID='Job.30.17'>Natti gneg mine knokar av meg, min verk, mi pina aldri søv.</verse>
        <verse osisID='Job.30.18'>Ved allmagt vert min klædnad vanstelt, heng tett som skjortekragen kring meg.</verse>
        <verse osisID='Job.30.19'>Han kasta meg i skarnet ned; og eg ser ut som mold og oska.</verse>
        <verse osisID='Job.30.20'>Eg skrik til deg, du svarar ikkje, eg stend der, og du stirer på meg.</verse>
        <verse osisID='Job.30.21'>Hard hev du vorte imot meg, du stri’r mot meg med veldug hand.</verse>
        <verse osisID='Job.30.22'>Du let meg fara burt i stormen, du let meg tynast i hans brus.</verse>
        <verse osisID='Job.30.23'>Eg veit du fører meg til dauden, der alt som liver samlast lyt.</verse>
        <verse osisID='Job.30.24'>Kven kavar ikkje når han søkk? Kven ropar ikkje ut i fåren?</verse>
        <verse osisID='Job.30.25'>Gret eg ’kje sjølv med den fortrykte, og syrgde yver fatigmann?</verse>
        <verse osisID='Job.30.26'>Eg vona godt, men det kom vondt, eg venta ljos, men myrker kom.</verse>
        <verse osisID='Job.30.27'>Det kokar allstødt i mitt indre, ulukkedagen møter meg.</verse>
        <verse osisID='Job.30.28'>Svart gjeng eg kring, men ikkje solbrend, eg ris i flokken, skrik um hjelp.</verse>
        <verse osisID='Job.30.29'>Bror åt sjakalar hev eg vorte, til strussar eg ein frende er.</verse>
        <verse osisID='Job.30.30'>Mi hud er svart og flaknar av; det brenn i mine bein av hite.</verse>
        <verse osisID='Job.30.31'>Min cither hev eg bytt i sorg, og fløyta mi med gråtar-mål.</verse>
      </chapter>
      <chapter osisID='Job.31'>
        <verse osisID='Job.31.1'>Med augo hev eg gjort ei pakt; eg skal ’kje skygna etter møy.</verse>
        <verse osisID='Job.31.2'>Kva gav meg elles Gud der uppe? Kva arv gav Allvald frå det høge?</verse>
        <verse osisID='Job.31.3'>Kjem ikkje udådsmann i naud? Og illgjersmenn i ulukka?</verse>
        <verse osisID='Job.31.4'>Ser ikkje han på mine vegar? Tel ikkje han kvart stig eg gjeng?</verse>
        <verse osisID='Job.31.5'>Dersom eg fram med fals hev fare, og foten sprunge etter svik</verse>
        <verse osisID='Job.31.6'>- Gud vege meg på rettferds vegt, so han kann sjå eg skuldlaus er! -</verse>
        <verse osisID='Job.31.7'>Veik mine stig frå vegen av, hev hjarta etter augo gjenge, var det ein flekk på mine hender,</verse>
        <verse osisID='Job.31.8'>so gjev ein annan et mitt såd, og riv mi planting upp med rot!</verse>
        <verse osisID='Job.31.9'>Let eg min hug av kvinna dåra, sneik eg til grannens dør meg fram,</verse>
        <verse osisID='Job.31.10'>so lat mitt viv åt andre mala, og andre yver ho seg bøygje!</verse>
        <verse osisID='Job.31.11'>For dette er ei skjemdarferd, eit brot som dom og straff fortener,</verse>
        <verse osisID='Job.31.12'>ein eld som eta vil til avgrunns og øydeleggja all mi eiga.</verse>
        <verse osisID='Job.31.13'>Vanvyrd’ eg retten åt min træl og trælkvinna i trætta med deim?</verse>
        <verse osisID='Job.31.14'>- Kva gjord’ eg då, når Gud reis upp? Kva svara eg, når han meg klaga?</verse>
        <verse osisID='Job.31.15'>Dei er som meg i morsliv skapte; ein forma oss i moderfang -</verse>
        <verse osisID='Job.31.16'>Um eg sagde nei når arming bad, og let enkja gråtande gå burt,</verse>
        <verse osisID='Job.31.17'>hev eg mitt brød åleine ete, so farlaus inkje fekk ein bit,</verse>
        <verse osisID='Job.31.18'>- nei, far for han eg var frå yngdi, frå morsliv var eg hennar førar -</verse>
        <verse osisID='Job.31.19'>Såg eg ein stakar utan klæde, ein fatig utan yverplagg,</verse>
        <verse osisID='Job.31.20'>og so hans lender ei meg signa, og ei mi saueull han vermde,</verse>
        <verse osisID='Job.31.21'>hev eg mot farlaus handi lyft, av di eg medhald fekk i retten:</verse>
        <verse osisID='Job.31.22'>Let herdi mi or led då losna, og armen brotna frå sitt bein!</verse>
        <verse osisID='Job.31.23'>For eg var ovleg rædd Guds straff, eg magtlaus stod framfor hans velde.</verse>
        <verse osisID='Job.31.24'>Um eg mi lit til gullet sette, og voni til det fine gull,</verse>
        <verse osisID='Job.31.25'>Gledde eg meg ved auka rikdom, og alt eg vann meg med mi hand,</verse>
        <verse osisID='Job.31.26'>såg eg på ljoset når det stråla, på månen der han skreid i glans,</verse>
        <verse osisID='Job.31.27'>vart hjarta mitt i løyndom dåra, so kyss på hand til deim eg sende,</verse>
        <verse osisID='Job.31.28'>so var det og straffande brot, då neitta eg min Gud der uppe.</verse>
        <verse osisID='Job.31.29'>Hev eg meg gledt ved uvens uferd, og jubla når han kom i skade,</verse>
        <verse osisID='Job.31.30'>- men eg let ikkje munnen synda og banna honom ifrå livet -</verse>
        <verse osisID='Job.31.31'>hev ei mitt husfolk stendigt sagt: «Kven gjekk vel svolten frå hans bord?»</verse>
        <verse osisID='Job.31.32'>- Eg let ’kje framand natta ute; for ferdamann eg opna døri -</verse>
        <verse osisID='Job.31.33'>hev eg som Adam dult mi synd, og løynt mi misgjerd i min barm,</verse>
        <verse osisID='Job.31.34'>di eg var rædd den store hop og ottast spott frå ættefrendar, so stilt eg heldt meg innum dører?</verse>
        <verse osisID='Job.31.35'>Å, vilde nokon høyra på meg! Sjå her er underskrifti mi, lat berre Allvald svara meg! Fekk eg den skrift min motpart skreiv,</verse>
        <verse osisID='Job.31.36'>den skulde eg på oksli bera og binda på meg som ein krans</verse>
        <verse osisID='Job.31.37'>eg melde honom kvart mitt stig, og som ein hovding møta honom.</verse>
        <verse osisID='Job.31.38'>Dersom min åker klagar meg, og um plogforerne lyt gråta,</verse>
        <verse osisID='Job.31.39'>åt eg hans grøda ubetalt, tok livet eg av eigarmannen:</verse>
        <verse osisID='Job.31.40'>Lat då for kveite klunger gro, og ugras der eg sådde bygg!» Her endar Jobs tale.</verse>
      </chapter>
      <chapter osisID='Job.32'>
        <verse osisID='Job.32.1'>Dei tri mennerne svara ikkje Job meir, av di han heldt seg sjølv for rettferdig.</verse>
        <verse osisID='Job.32.2'>Men då loga harmen upp hjå Elihu, son åt Barak’el, buziten, av Rams-ætti. Han vart harm på Job, av di han heldt seg sjølv rettferdigare enn Gud.</verse>
        <verse osisID='Job.32.3'>Han harmast og på dei tri venerne, av di dei ikkje kunde finna noko svar, og endå dømde Job skuldig.</verse>
        <verse osisID='Job.32.4'>For Elihu hadde venta med å tala til Job, av di dei andre var eldre enn han;</verse>
        <verse osisID='Job.32.5'>men då Elihu såg at dei tri mennerne ikkje hadde noko å svara, vart han brennande harm.</verse>
        <verse osisID='Job.32.6'>Og Elihu, son åt Barak’el, buziten, tok til ords og sagde: «Ung er eg etter år å rekna; de derimot er gamle menn. Difor eg blygdest og var rædd å segja til dykk det eg veit.</verse>
        <verse osisID='Job.32.7'>Eg tenkte: «Åri tala lyt og alderen forkynna visdom.»</verse>
        <verse osisID='Job.32.8'>Nei, ånd lyt til hjå menneski; og Allvalds ande gjev deim vit.</verse>
        <verse osisID='Job.32.9'>Dei gamle er ’kje alltid vise, kvithærde veit ’kje stødt det rette.</verse>
        <verse osisID='Job.32.10'>Difor eg segjer: Høyr på meg; eg vil og segja det eg veit.</verse>
        <verse osisID='Job.32.11'>Eg venta hev på dykkar ord og lydde vel på dykkar lærdom, alt med de leita etter ord.</verse>
        <verse osisID='Job.32.12'>Og eg gav nøgje agt på dykk, men ingen sagde Job imot, ingen av dykk gav honom svar.</verse>
        <verse osisID='Job.32.13'>Seg ikkje: «Visdom der me fann; Gud slå han ned, folk kann det ikkje.»</verse>
        <verse osisID='Job.32.14'>Han hev ’kje tala imot meg, og ei med dykkar ord eg svarar.</verse>
        <verse osisID='Job.32.15'>Dei er forstøkte, svarar ikkje, dei vantar ord å føra fram.</verse>
        <verse osisID='Job.32.16'>Treng eg vel venta når dei tegjer og stend der reint forutan svar?</verse>
        <verse osisID='Job.32.17'>Eg vil og svara, eg for meg, eg vil og segja det eg veit.</verse>
        <verse osisID='Job.32.18'>For eg er full av ord til svars; i bringa sprengjer åndi på.</verse>
        <verse osisID='Job.32.19'>Mitt indre er som innstengd vin, lik nye vinhit vil det sprengjast.</verse>
        <verse osisID='Job.32.20'>Eg tala vil so eg fær luft, vil opna lipporne og svara.</verse>
        <verse osisID='Job.32.21'>Eg ikkje tek parti for nokon og smeikjer ei for nokor mann;</verse>
        <verse osisID='Job.32.22'>å smeikja kann eg ikkje med; min skapar elles burt meg reiv.</verse>
      </chapter>
      <chapter osisID='Job.33'>
        <verse osisID='Job.33.1'>Men høyr no, Job, på talen min, lyd vel på alle mine ord!</verse>
        <verse osisID='Job.33.2'>Sjå eg hev opna mine lippor, og tunga talar i min munn.</verse>
        <verse osisID='Job.33.3'>Frå ærlegt hjarta kjem min tale, rein kunnskap lipporne ber fram.</verse>
        <verse osisID='Job.33.4'>Guds ånd er det som meg hev skapt, og Allvalds ande gjev meg liv.</verse>
        <verse osisID='Job.33.5'>Um du det kann, so gjev meg svar! Væpna deg mot meg, og stig fram!</verse>
        <verse osisID='Job.33.6'>Eg er din likemann for Gud, eg og av leiret forma er.</verse>
        <verse osisID='Job.33.7'>Du tarv ’kje vera rædd for meg, min trykk skal ikkje tyngja deg.</verse>
        <verse osisID='Job.33.8'>Men du hev sagt for øyro mine - eg høyrde ljoden av ditt ord -:</verse>
        <verse osisID='Job.33.9'>«Eg skuldfri er og utan synd, eg flekkfri er og utan skuld;</verse>
        <verse osisID='Job.33.10'>men han fører uvensgrunnar mot meg og held meg for sin fiendsmann;</verse>
        <verse osisID='Job.33.11'>han legg i stokken mine føter og vaktar alle mine vegar.»</verse>
        <verse osisID='Job.33.12'>Men du hev urett, svarar eg; Gud større er enn menneskja.</verse>
        <verse osisID='Job.33.13'>Men kvifor vil du klaga på han: Han aldri svarar i sin sak?</verse>
        <verse osisID='Job.33.14'>På eit vis talar Gud, ja tvo, um enn dei ikkje agtar på det.</verse>
        <verse osisID='Job.33.15'>I draumar og i syn ved natt, når tunge svevnen fell på folk, når dei på lægjet ligg og blundar,</verse>
        <verse osisID='Job.33.16'>då let han øyro upp på folk, og innsiglar åtvaring til deim,</verse>
        <verse osisID='Job.33.17'>for burt frå synd å driva mannen, og rydja ovmod ut or honom</verse>
        <verse osisID='Job.33.18'>og berga sjæli hans frå gravi og livet hans frå spjotodd-daude.</verse>
        <verse osisID='Job.33.19'>Han tuktast og med sjukelægje, med stendig uro inn til beini,</verse>
        <verse osisID='Job.33.20'>hans liv fær mothug imot brød, og sjæli hans mot lostemat.</verse>
        <verse osisID='Job.33.21'>Hans misser holdet, vert usjåleg, og beini morknar, syner ikkje,</verse>
        <verse osisID='Job.33.22'>og sjæli ned mot gravi lutar, hans liv mot daude-englarne.</verse>
        <verse osisID='Job.33.23'>Er det då yver han ein engel, ein millommann, ein utav tusund, som lærer mannen um hans plikt,</verse>
        <verse osisID='Job.33.24'>Han ynkast yver han og segjer: «Frels honom frå i grav å ganga! Eg hev ei løysepening funne.»</verse>
        <verse osisID='Job.33.25'>Hans likam skal av helsa bløma, sin ungdom skal han atter få.</verse>
        <verse osisID='Job.33.26'>Han bed til Gud og nåde fær, so han hans åsyn ser med jubel. Og so fær mannen att si rettferd.</verse>
        <verse osisID='Job.33.27'>Han syng for folk og segjer so: «Eg synda hev og krenkt det rette, men hev ’kje fenge lika for det;</verse>
        <verse osisID='Job.33.28'>mi sjæl frå gravi berga han, med gleda fær eg ljoset sjå.»</verse>
        <verse osisID='Job.33.29'>Og sjå: alt dette gjerer Gud tvo gonger, ja tri gong’ mot mannen,</verse>
        <verse osisID='Job.33.30'>og ber hans sjæl frå gravi burt, so livsens ljos kann lysa for han.</verse>
        <verse osisID='Job.33.31'>So gjev no gaum og høyr meg, Job, ver tagall du, so eg kann tala!</verse>
        <verse osisID='Job.33.32'>Um du hev ord, so gjev meg svar! Tala, eg gjev deg gjerne rett.</verse>
        <verse osisID='Job.33.33'>I anna fall so høyr på meg, teg medan eg deg visdom lærer!»</verse>
      </chapter>
      <chapter osisID='Job.34'>
        <verse osisID='Job.34.1'>Og Elihu tok til ords og sagde:</verse>
        <verse osisID='Job.34.2'>«Vismenner, høyr på ordi mine! Kunnige folk, lyd no på meg!</verse>
        <verse osisID='Job.34.3'>For ordi prøver ein med øyro, som ein med gomen maten smakar.</verse>
        <verse osisID='Job.34.4'>So lat oss no det rette velja og saman finna ut det gode!</verse>
        <verse osisID='Job.34.5'>For Job hev sagt: «Eg skuldfri er; min rett hev Gud ifrå meg teke;</verse>
        <verse osisID='Job.34.6'>tråss i min rett, stend eg som ljugar, uskuldig fekk eg ulivssår.»</verse>
        <verse osisID='Job.34.7'>Finst det vel nokon mann som Job? som gløyper hædings ord som vatn,</verse>
        <verse osisID='Job.34.8'>som held med illgjerdsmenner lag, hev umgang med gudlause folk?</verse>
        <verse osisID='Job.34.9'>For han hev sagt: «Kva gagnar det ein mann å vera ven med Gud?»</verse>
        <verse osisID='Job.34.10'>Difor, de menn med vit, høyr meg! D’er langt frå Gud å vera gudlaus, frå Allvalds-Gud å gjera urett.</verse>
        <verse osisID='Job.34.11'>Han løner mannen for hans gjerd, fer med han etter all hans ferd.</verse>
        <verse osisID='Job.34.12'>Nei, urettferdig er ’kje Gud, og Allvald krenkjer ikkje retten.</verse>
        <verse osisID='Job.34.13'>Kven let vel honom styra jordi? Og kven hev grunna jordheims-kringen?</verse>
        <verse osisID='Job.34.14'>Um han på seg åleine tenkte og drog sin ande til seg att,</verse>
        <verse osisID='Job.34.15'>då gjekk alt livande til grunns, og menneskja vart atter mold.</verse>
        <verse osisID='Job.34.16'>Um du er klok, so høyr på dette, og lyd på ljoden av mitt ord!</verse>
        <verse osisID='Job.34.17'>Kann ein som hatar retten, styra? Fordømer du den allrettvise?</verse>
        <verse osisID='Job.34.18'>Kann ein til kongen segja: «Niding!» Og til dei megtige: «Du brotsmann?»</verse>
        <verse osisID='Job.34.19'>Til han som ei gjer skil på fyrstar, og ikkje vyrder rik mot fatig. Av di hans hand hev skapt deim alle?</verse>
        <verse osisID='Job.34.20'>Dei andast brått og midt um natti, eit folk avjagast og kverv burt, stormenn forgjengst i hjelpeløysa.</verse>
        <verse osisID='Job.34.21'>Hans augo ser til mannsens ferd, han skodar kvart eit stig han tek;</verse>
        <verse osisID='Job.34.22'>det finst ’kje skugge eller myrker der illgjerdsmenn kann løyna seg.</verse>
        <verse osisID='Job.34.23'>Han tarv ’kje lenge sjå på mannen fyrr han lyt møta Gud til doms.</verse>
        <verse osisID='Job.34.24'>Han utan forhøyr storfolk krasar og andre set i deira stad.</verse>
        <verse osisID='Job.34.25'>Han kjennar heile deira verk og gjev um natti deim til tyning.</verse>
        <verse osisID='Job.34.26'>Han tuktar deim som illgjerdsmenner, ein stad der alle kann det sjå,</verse>
        <verse osisID='Job.34.27'>dei som hev vike burt frå han og ikkje hev hans vegar fylgt -</verse>
        <verse osisID='Job.34.28'>so han kann høyra armods klaga og jammerskrik frå undertrykte.</verse>
        <verse osisID='Job.34.29'>Fær han det stilt, kven vil fordøma? Løyner han seg - kven kann då sjå han? - for folkemugen og for mannen,</verse>
        <verse osisID='Job.34.30'>so ikkje gudlaus mann skal råda og vera snaror yver folket.</verse>
        <verse osisID='Job.34.31'>For segjer ein vel so til Gud: «Ovmodigt hev eg bore meg; eg vil ikkje lenger vera vond.</verse>
        <verse osisID='Job.34.32'>Vis du meg det eg ikkje ser! hev eg gjort synd, vil eg snu um?»</verse>
        <verse osisID='Job.34.33'>Skal han då straffa som du tykkjer? D’er du som er den misnøgde; so lyt du velja, ikkje eg; og du fær segja det du veit.</verse>
        <verse osisID='Job.34.34'>Dei kloke folk vil segja til meg, og kvar ein vismann som meg høyrer:</verse>
        <verse osisID='Job.34.35'>«Job talar ikkje med forstand hans ord er utan ettertanke.»</verse>
        <verse osisID='Job.34.36'>Gjev Job må allstødt verta prøvd for sine svar på nidings vis!</verse>
        <verse osisID='Job.34.37'>For han legg brotsverk til si synd og ber seg vyrdlaust millom oss, og talar mange ord mot Gud.»</verse>
      </chapter>
      <chapter osisID='Job.35'>
        <verse osisID='Job.35.1'>Og Elihu tok til ords og sagde:</verse>
        <verse osisID='Job.35.2'>«Seg, trur du vel at slikt er rett, so du meir rettvis er enn Gud,</verse>
        <verse osisID='Job.35.3'>når djervt du spør: «Kva gagn hev eg, kva løn um eg frå syndi flyr?»</verse>
        <verse osisID='Job.35.4'>På dette vil eg svara deg og likeins venerne med deg.</verse>
        <verse osisID='Job.35.5'>Ditt auga du mot himmelen snu, og sjå på skyerne der uppe!</verse>
        <verse osisID='Job.35.6'>Di synd, kann ho vel skade honom? Lid han, um dine brot er mange?</verse>
        <verse osisID='Job.35.7'>Er du rettvis, kva gjev du honom? Kva fær han då utav di hand?</verse>
        <verse osisID='Job.35.8'>Di synd vedkjem ein mann som deg, di rettferd gjeld eit menneskje.</verse>
        <verse osisID='Job.35.9'>Dei klagar yver urett stor og skrik um hjelp mot valdsmenns arm;</verse>
        <verse osisID='Job.35.10'>men spør ’kje: «Kvar er Gud, min skapar, som let ved natt lovsongar tona,</verse>
        <verse osisID='Job.35.11'>gjev oss meir vit enn dyr på mark og meir forstand enn fugl i luft?»</verse>
        <verse osisID='Job.35.12'>Der ropar dei - han svarar ikkje - um hjelp mot ovmod hjå dei vonde.</verse>
        <verse osisID='Job.35.13'>Gud høyrer ei på tome ord, slikt agtar Allvald ikkje på.</verse>
        <verse osisID='Job.35.14'>Um enn du segjer du ei ser han, han ser han nok saki, bi på honom!</verse>
        <verse osisID='Job.35.15'>Og no, når vreiden hans ei refser, tru han ei kjenner dårskapen?</verse>
        <verse osisID='Job.35.16'>Men Job let upp sin munn til fåfengd, uvitugt talar han so mykje.»</verse>
      </chapter>
      <chapter osisID='Job.36'>
        <verse osisID='Job.36.1'>Og Elihu heldt fram og sagde:</verse>
        <verse osisID='Job.36.2'>«Vent litt og lat meg tala til deg! For endå hev eg ord for Gud;</verse>
        <verse osisID='Job.36.3'>eg hentar kunnskap langan leid, skal hjelpa skaparen til rett.</verse>
        <verse osisID='Job.36.4'>For visst, mitt ord skal ikkje ljuga; framfor deg stend ein full-lærd mann.</verse>
        <verse osisID='Job.36.5'>Sjå, Gud er sterk, men vander ingen, han som er veldug i forstandskraft.</verse>
        <verse osisID='Job.36.6'>Han let ’kje gudlaus mann få liva; men armingarne gjev han rett.</verse>
        <verse osisID='Job.36.7'>Han snur ’kje augo frå rettvise; hjå kongar på sin konungsstol han let deim ævleg sitja høgt.</verse>
        <verse osisID='Job.36.8'>Um dei i lekkjor bundne vart og i ulukkesnaror fanga,</verse>
        <verse osisID='Job.36.9'>so synar han deim deira ferd og brot - at dei ovmoda seg -</verse>
        <verse osisID='Job.36.10'>til refsing opnar øyro deira og byd deim venda um frå syndi.</verse>
        <verse osisID='Job.36.11'>Um dei då høyrer vil og lyda, so liver dei sitt liv i lukka og sine år i herlegdom;</verse>
        <verse osisID='Job.36.12'>um ikkje, fær dei styng av spjotet, og i sin dårskap andast dei.</verse>
        <verse osisID='Job.36.13'>Men vreiden trivst i vonde hjarto; dei bed ’kje, um dei bundne vert;</verse>
        <verse osisID='Job.36.14'>i ungdomstidi skal dei døy, forgangast som utukt-sveinar.</verse>
        <verse osisID='Job.36.15'>Han frelser arming ved hans naud, opnar hans øyro gjenom trengsla.</verse>
        <verse osisID='Job.36.16'>Deg og han lokkar ut or trengsla, fritt fær du det og ikkje trongt, ditt bord er fullt av feite retter.</verse>
        <verse osisID='Job.36.17'>Men fær du straff som syndug mann, i fall hans domsord held deg fast.</verse>
        <verse osisID='Job.36.18'>Lat ikkje tukti avla vreide, den tunge bot deg leida vilt!</verse>
        <verse osisID='Job.36.19'>Kann klaga hjelpa deg or naud, kor mykje enn du stræva vil?</verse>
        <verse osisID='Job.36.20'>Du må ’kje lengta etter natti då folk vert rykte frå sin stad!</verse>
        <verse osisID='Job.36.21'>Gjev agt, so ei til synd du vender, for det du heller vil enn lida.</verse>
        <verse osisID='Job.36.22'>Sjå, Gud er upphøgd i sitt velde; kven er ein lærar slik som han?</verse>
        <verse osisID='Job.36.23'>Kven hev vel vegen lagt for honom? Kven sagde vel: «Du hev urett gjort?»</verse>
        <verse osisID='Job.36.24'>Hugs på å prisa høgt hans verk, som menneski hev sunge um!</verse>
        <verse osisID='Job.36.25'>Kvart menneskje med lyst det ser, mann-ætti ser det langan leid.</verse>
        <verse osisID='Job.36.26'>Upphøgd, uskynande er Gud, hans liveår kann ingen telja,</verse>
        <verse osisID='Job.36.27'>for han dreg vatsdroparne, so det vert regn av skodde-eim.</verse>
        <verse osisID='Job.36.28'>Og ifrå skyerne det fløymer og dryp ned yver mange folk.</verse>
        <verse osisID='Job.36.29'>Kven skynar vel skyhoparne og torebraket frå hans hytta?</verse>
        <verse osisID='Job.36.30'>Han breider ljoset sitt ikring seg og let det hylja havsens røter.</verse>
        <verse osisID='Job.36.31'>Soleis han dømer folkeslag og skiftar brød i ovmengd ut.</verse>
        <verse osisID='Job.36.32'>Han sveiper henderne i ljos og sender det mot fienden.</verse>
        <verse osisID='Job.36.33'>Hans tora meldar um hans koma, ja, feet varslar når han kjem.</verse>
      </chapter>
      <chapter osisID='Job.37'>
        <verse osisID='Job.37.1'>For dette bivrar hjarta mitt og lyfter seg frå staden sin.</verse>
        <verse osisID='Job.37.2'>Å, høyr på harmen i hans røyst, den dun som dundrar or hans munn!</verse>
        <verse osisID='Job.37.3'>Det fer burt under himmelkvelv, men elden skin til heimsens endar.</verse>
        <verse osisID='Job.37.4'>So burar røysti etterpå, han torar med sitt stolte mod, og ljoni held han ikkje att når røysti si han ljoma let.</verse>
        <verse osisID='Job.37.5'>Gud torar underfullt med røysti, gjer storverk som me ei kann skyna.</verse>
        <verse osisID='Job.37.6'>Han snøen byd: «Fall ned til jord!» Til regnet og, sitt sterke silregn.</verse>
        <verse osisID='Job.37.7'>Han stengjer av for mannehand, so all hans skapning læra må.</verse>
        <verse osisID='Job.37.8'>Villdyri gjeng til sine hi og kvilar på sin legestad.</verse>
        <verse osisID='Job.37.9'>Or inste kammer kjem det storm, og kulde ut av vindarne.</verse>
        <verse osisID='Job.37.10'>Utav Guds ande gustar frost, dei vide vatni kjem i tvang.</verse>
        <verse osisID='Job.37.11'>Han lastar skyi og med væta og breider sine elding-skyer,</verse>
        <verse osisID='Job.37.12'>og hit og dit dei hastar fram, og skifter leid som han det vil og set i verk det som han byd, utyver vide jordheims-kringen;</verse>
        <verse osisID='Job.37.13'>anten til ris, når jordi treng det, ell’ og med nåde lyt dei råka.</verse>
        <verse osisID='Job.37.14'>Job, lyd på dette, statt no still, gjev gaum på undri Gud hev gjort!</verse>
        <verse osisID='Job.37.15'>Veit du når Gud deim segjer fyre, og let sitt ljos or skyi skina?</verse>
        <verse osisID='Job.37.16'>Veit du vel korleis skyi sviv, um underi åt den Allvise?</verse>
        <verse osisID='Job.37.17'>Du som i heite klæde styn, når jordi brenn i sunnanvind?</verse>
        <verse osisID='Job.37.18'>Gjer du med honom himmelkvelven, som er so fast som støypte spegel?</verse>
        <verse osisID='Job.37.19'>Lær oss, kva me skal segja honom! Me tegja lyt for berre myrker.</verse>
        <verse osisID='Job.37.20'>Skal han få melding at eg talar? Vil nokon ynskja seg å tynast?</verse>
        <verse osisID='Job.37.21'>No kann ein ikkje ljoset sjå, um enn det klårt på himmeln skin, men vinden sopar skyi burt.</verse>
        <verse osisID='Job.37.22'>Langt nordanfrå kjem gullet hit, ein fælsleg glans ligg yver Gud.</verse>
        <verse osisID='Job.37.23'>Til Allvald kann me ikkje nå, til han som er so stor i magt; men rett og rettferd ei han krenkjer.</verse>
        <verse osisID='Job.37.24'>Difor ber folket age for han, han ansar ingen sjølvklok mann.»</verse>
      </chapter>
      <chapter osisID='Job.38'>
        <verse osisID='Job.38.1'>Og Herren svara Job or stormen og sagde:</verse>
        <verse osisID='Job.38.2'>«Kven er det som gjer rådgjerd myrk med ord som reint er utan skyn?</verse>
        <verse osisID='Job.38.3'>Spenn som ein mann ditt belte på, gjev meg på mine spursmål svar.</verse>
        <verse osisID='Job.38.4'>Kvar var du då eg grunna jordi? Seg fram, i fall du greida hev!</verse>
        <verse osisID='Job.38.5'>Kven sette måli - veit du det? - Og spana målsnor yver henne?</verse>
        <verse osisID='Job.38.6'>Kvar vart pelaran’ sette ned? Kven la vel hennar hyrnestein,</verse>
        <verse osisID='Job.38.7'>med alle morgonstjernor kvad, gudssønerne av gleda song?</verse>
        <verse osisID='Job.38.8'>Kven stengde havet inn med dører, då det braut ut or moderfang?</verse>
        <verse osisID='Job.38.9'>Då eg det skyer gav til klæde og myrkeskodd til sveip åt det</verse>
        <verse osisID='Job.38.10'>då eg for det ei grensa sette og trygga ho med port og bom</verse>
        <verse osisID='Job.38.11'>og sagde: «Hit og ikkje lenger! Di byrge bylgja stogge her!»</verse>
        <verse osisID='Job.38.12'>Baud du vel dagsprett nokon gong? Gav du morgonroden stad,</verse>
        <verse osisID='Job.38.13'>so femner kringum ytste jordi, so syndaran’ vart riste av?</verse>
        <verse osisID='Job.38.14'>Då tek ho form som leir for segl, og all stend greinlegt som ein klædnad.</verse>
        <verse osisID='Job.38.15'>Då misser gudlause sitt ljos, den arm som lyfte seg, vert knekt.</verse>
        <verse osisID='Job.38.16'>Kom du til havsens kjeldor fram, hev du på avgrunns-botnen gjenge?</verse>
        <verse osisID='Job.38.17'>Hev daude-portarn’ vist seg for deg? Ja, såg du daudeskuggens portar?</verse>
        <verse osisID='Job.38.18'>Og hev du vel jordviddi set? Kjenner du alt i hop, seg fram!</verse>
        <verse osisID='Job.38.19'>Kvar finn ein veg dit ljoset bur? Og kvar hev myrkret heimen sin?</verse>
        <verse osisID='Job.38.20'>So du kann henta deim til grensa og vita veg til deira hus.</verse>
        <verse osisID='Job.38.21'>Du veit det, du vart fødd den gong, og dagetalet ditt er stort.</verse>
        <verse osisID='Job.38.22'>Kom du dit snøen uppspard ligg? Og såg du forrådshus for haglet,</verse>
        <verse osisID='Job.38.23'>som eg til trengsle-tidi gøymer, til dagarne med kamp og krig?</verse>
        <verse osisID='Job.38.24'>Kva veg tru ljoset deiler seg, austanvinden spreider seg på jordi?</verse>
        <verse osisID='Job.38.25'>Kven laga renna vel for regnet og brøytte veg for torestrålen,</verse>
        <verse osisID='Job.38.26'>so væta kjem til aude land, til øydemark der ingen bur,</verse>
        <verse osisID='Job.38.27'>til kveikjing for den nakne heid, so gras kann gro der fyrr var bert?</verse>
        <verse osisID='Job.38.28'>Skal tru um regnet hev ein far? Kven avlar vel doggdroparne?</verse>
        <verse osisID='Job.38.29'>Kva moderliv kom isen or? Kven avla rim i himmelrømd,</verse>
        <verse osisID='Job.38.30'>når vatnet hardnar liksom stein, når havflata stivnar til?</verse>
        <verse osisID='Job.38.31'>Bind du vel bandet um Sjustjerna? Løyser du lekkjet av Orion?</verse>
        <verse osisID='Job.38.32'>Set du rett tid for dyreringen? Og driv du Bjørnen og hans ungar?</verse>
        <verse osisID='Job.38.33'>Kjenner du himmelleverne? Gav du han yver jordi magt?</verse>
        <verse osisID='Job.38.34'>Kann røysti di til skyi nå, so vatnet fløymer yver deg?</verse>
        <verse osisID='Job.38.35'>Byd du vel ljoni fara ut, so dei deg svarar: «Her er me?»</verse>
        <verse osisID='Job.38.36'>Kven la i myrke skyer visdom? Kven gav forstand til hildringi?</verse>
        <verse osisID='Job.38.37'>Kven tel med visdom skyerne? Kven tømer himmelfati ut,</verse>
        <verse osisID='Job.38.38'>når turre mold vert samanrend, jordklumpar kleimer seg i hop?</verse>
      </chapter>
      <chapter osisID='Job.39'>
        <verse osisID='Job.39.1'>Gjeng du for løva etter rov og gjev ungløvor deira mette,</verse>
        <verse osisID='Job.39.2'>medan dei gøymer seg i holor og ligg på lur i busk og kjørr?</verse>
        <verse osisID='Job.39.3'>Kven yter ramnen føda hans, når upp til Gud hans ungar ropar og flakkar kringum utan mat?</verse>
        <verse osisID='Job.39.4'>Steingeiti, veit du når ho kidar? Vaktar du riderne åt hindi?</verse>
        <verse osisID='Job.39.5'>Tel måna’rne dei gjeng med unge, og kjenner du deira fødetid?</verse>
        <verse osisID='Job.39.6'>Dei bøygjer seg, fø’r sine ungar, so er det slutt med deira rider.</verse>
        <verse osisID='Job.39.7'>På marki kidi veks seg store, spring burt og kjem ’kje att til deim.</verse>
        <verse osisID='Job.39.8'>Kven let villasnet renna fritt, tok bandet av det skjerre dyr,</verse>
        <verse osisID='Job.39.9'>som eg gav øydemark til heim, den salte steppa til ein bustad?</verse>
        <verse osisID='Job.39.10'>Det lær åt byen med sitt ståk, slepp høyra skjenn frå drivaren.</verse>
        <verse osisID='Job.39.11'>Det finn seg beite millom fjell, og leitar upp kvart grøne strå.</verse>
        <verse osisID='Job.39.12'>Skal tru villuksen vil deg tena, og natta yver ved di krubba?</verse>
        <verse osisID='Job.39.13'>Kann du til fori honom tøyma, horvar han dalar etter deg?</verse>
        <verse osisID='Job.39.14'>Lit du på honom for hans styrke? Og yverlet du han ditt arbeid?</verse>
        <verse osisID='Job.39.15'>Trur du han til å føra grøda heim og draga henne inn i løda?</verse>
        <verse osisID='Job.39.16'>Struss-hoa flaksar kåt med vengen, men viser fjør og veng morskjærleik?</verse>
        <verse osisID='Job.39.17'>Nei, ho legg sine egg på jordi, og let so sanden verma deim;</verse>
        <verse osisID='Job.39.18'>ho gløymer at ein fot kann treda og villdyr trakka deim i kras.</verse>
        <verse osisID='Job.39.19'>Hardt fer ho åt med sine ungar, som var dei ikkje hennar eigne; for fåfengt stræv ho ikkje ræddast.</verse>
        <verse osisID='Job.39.20'>For Gud let henne gløyma visdom, han ei tiletla henne vit.</verse>
        <verse osisID='Job.39.21'>Men når ho baskar seg i veg, ho lær åt både hest og mann.</verse>
        <verse osisID='Job.39.22'>Skal tru um du gjev hesten kraft og klæder halsen hans med mån?</verse>
        <verse osisID='Job.39.23'>Let du han som grashoppen springa alt med han frøser skræmeleg.</verse>
        <verse osisID='Job.39.24'>Glad i si kraft han marki skrapar og fer so fram mot væpna flokk.</verse>
        <verse osisID='Job.39.25'>Han urædd er og lær åt rædsla, for sverdet ei han vender um,</verse>
        <verse osisID='Job.39.26'>det skranglar pilhus yver honom, det blenkjer spjot til styng og skot.</verse>
        <verse osisID='Job.39.27'>Med ståk og bråk han slukar jordi, ustyrleg når stridsluren gjeng.</verse>
        <verse osisID='Job.39.28'>Han kneggjar: «Hui!» når luren læt, han verar striden langan leid, med skrik frå hovdingar og herrop!</verse>
        <verse osisID='Job.39.29'>Flyg hauken upp ved ditt forstand og spilar vengjerne mot sud?</verse>
        <verse osisID='Job.39.30'>Stig ørnen høgt av di du byd, og byggjer reiret sitt i høgdi? Han bur på berg og held seg der, på kvasse tind og høge nut. Derfrå han spæjar etter mat, hans augo yver viddi skodar. Hans ungar gløypar i seg blod; der det finst lik, der er han og.» Og Herren svara Job og sagde: «Vil klandraren med Allvald trætta? Lat han som lastar Gud då svara!» Då svara Job Herren og sagde: «For ring eg er; kva skal eg svara? Eg handi legg på munnen min. Ein gong eg tala, no eg tegjer, tvo gong’ - eg gjer det ikkje meir.»</verse>
      </chapter>
      <chapter osisID='Job.40'>
        <verse osisID='Job.40.1'>Og Herren svara Job or stormen og sagde:</verse>
        <verse osisID='Job.40.2'>«Spenn som mann ditt beltet på, gjev meg på mine spursmål svar:</verse>
        <verse osisID='Job.40.3'>Vil du forspille meg min rett, fordøma meg, so du fær rett?</verse>
        <verse osisID='Job.40.4'>Hev du vel slik ein arm som Gud? Kann du som han med røysti dundra?</verse>
        <verse osisID='Job.40.5'>Pryd deg med høgd og herredom, klæd deg i glans og herlegdom,</verse>
        <verse osisID='Job.40.6'>Lat so din vreide strøyma fram, sjå kvar ein stolt og audmyk han!</verse>
        <verse osisID='Job.40.7'>Så kvar ein stolt og bøyg han ned, og slå til jord dei gudlause!</verse>
        <verse osisID='Job.40.8'>Og gøym deim alle under jordi, bitt deira andlit fast i løynd!</verse>
        <verse osisID='Job.40.9'>So skal eg og lovprisa deg, som siger med di høgre vann.</verse>
        <verse osisID='Job.40.10'>Sjå elvhesten! Eg hev skapt han liksom deg; som ein ukse et han gras.</verse>
        <verse osisID='Job.40.11'>Sjå då krafti i hans lender, i bukmusklarne hans styrke!</verse>
        <verse osisID='Job.40.12'>Halen gjer han stiv som ceder, fast bogsenarne er tvinna.</verse>
        <verse osisID='Job.40.13'>Knokarne er koparrøyrer, beini som jarnstenger er.</verse>
        <verse osisID='Job.40.14'>Av Guds verk er han det fyrste, av sin skapar fekk han sverd.</verse>
        <verse osisID='Job.40.15'>Bergi ber åt honom for, alle villdyr leikar der.</verse>
        <verse osisID='Job.40.16'>Under lotusbusk han kviler, løyner seg i røyr og sev.</verse>
        <verse osisID='Job.40.17'>Lotusbusk gjev honom skugge, piletre umkransar honom.</verse>
        <verse osisID='Job.40.18'>Strid gjeng elvi, ei han ottast; trygg er han um so sjølve Jordan fossar imot hans gap.</verse>
        <verse osisID='Job.40.19'>Kann ein tak han so han ser det, draga snara gjenom snuten?</verse>
        <verse osisID='Job.40.20'>Kann du fiska krokodillen, binda tunga hans med taum,</verse>
        <verse osisID='Job.40.21'>Draga snor i gjenom nosi, hogga krok i kjaken hans?</verse>
        <verse osisID='Job.40.22'>Vil han tigga um nåde, tala mjuke ord til deg?</verse>
        <verse osisID='Job.40.23'>Tru han vil gjera samband med deg og din træl for alltid verta?</verse>
        <verse osisID='Job.40.24'>Kann du han som leikfugl halda for smågjentorne i band? Handlar fiskarlag med honom, skiftar ut til kræmarar? Kann hans hud med spjot du fylla, og hans hovud med harpunar? Berre prøv - du skal det minnast; enn ein gong du gjer det ikkje! Kvar og ein vil missa voni, verta feld ved syni av han.</verse>
      </chapter>
      <chapter osisID='Job.41'>
        <verse osisID='Job.41.1'>Ingen torer eggja honom; kven kann då mot meg reisa?</verse>
        <verse osisID='Job.41.2'>Kven gav meg, so eg gjev att? Under himmeln alt eg eig.</verse>
        <verse osisID='Job.41.3'>Ei eg tegjer um hans lemer, um hans sterke, væne bygnad.</verse>
        <verse osisID='Job.41.4'>Kven hev drege brynja av han, Gjenge inn i duble tanngard?</verse>
        <verse osisID='Job.41.5'>Kven hev opna kjakeporten? Rædsla kring hans tenner ligg.</verse>
        <verse osisID='Job.41.6'>Sterke er hans skjolde-rader, feste med ei fast forsigling.</verse>
        <verse osisID='Job.41.7'>Tett dei ligg innåt kvarandre, ingi luft slepp millom deim.</verse>
        <verse osisID='Job.41.8'>Eine skjolden i den andre heng i hop, skilst ikkje åt.</verse>
        <verse osisID='Job.41.9'>Ljos ifrå hans njosing strålar, augo skin som morgonroden.</verse>
        <verse osisID='Job.41.10'>Or hans gap skyt brandar fram, gneistar sprutar derifrå.</verse>
        <verse osisID='Job.41.11'>Or hans nasar stig det røyk, liksom eim or kjel som kokar.</verse>
        <verse osisID='Job.41.12'>Anden hans set eld på kol, logen ut or gapet stend.</verse>
        <verse osisID='Job.41.13'>I hans nakke styrken bur, rædsla spring framfor hans åsyn.</verse>
        <verse osisID='Job.41.14'>Tette sit kjøtvalkarne, støypte fast urikkelg.</verse>
        <verse osisID='Job.41.15'>Hjarta hans er hardt som stein, fast som understein i kverni.</verse>
        <verse osisID='Job.41.16'>Kjempor ræddast når han ris, misser både mod og hugs;</verse>
        <verse osisID='Job.41.17'>Sverd vil ikkje bita på, ikkje skot med spjot og pil.</verse>
        <verse osisID='Job.41.18'>Jarn agtar han liksom strå, kopar nett som fauskeved.</verse>
        <verse osisID='Job.41.19'>Ei han vik for bogesonen; stein frå slyngja vert som halm,</verse>
        <verse osisID='Job.41.20'>og stridsklubba vert som strå, og han lær åt spjot som susar.</verse>
        <verse osisID='Job.41.21'>Under han er kvasse broddar, spor dei set som treskjeslede.</verse>
        <verse osisID='Job.41.22'>Djupet kokar som ei gryta, sjøen som ein salvekjel.</verse>
        <verse osisID='Job.41.23'>Vegen lyser etter honom, djupet skin som sylverhår.</verse>
        <verse osisID='Job.41.24'>Liken hans på jord ei finst, denne skapning utan ræddhug.</verse>
        <verse osisID='Job.41.25'>Han ser ned på alt som høgt er, konge yver alle kaute.»</verse>
      </chapter>
      <chapter osisID='Job.42'>
        <verse osisID='Job.42.1'>Då svara Job Herren og sagde:</verse>
        <verse osisID='Job.42.2'>«Eg skynar at du allting kann; for deg er ingen plan umogleg.</verse>
        <verse osisID='Job.42.3'>Kven vil uvitug myrkja rådgjerd? Eg tala som ein fåvis mann um under som eg ikkje fata.</verse>
        <verse osisID='Job.42.4'>Å høyr no, lat meg få tala! Eg vil deg spyrja, lær du meg!</verse>
        <verse osisID='Job.42.5'>Fyrr høyrd’ eg berre gjete deg, no ser eg deg med eigne augo.</verse>
        <verse osisID='Job.42.6'>Difor eg tek det i meg att og tregar djupt i mold og oska.»</verse>
        <verse osisID='Job.42.7'>Då no Herren hadde tala desse ordi til Job, sagde han til Elifaz frå Teman: «Eg er harm på deg og dei tvo venerne dine, av di de hev ikkje tala rett um meg soleis som Job, tenaren min.</verse>
        <verse osisID='Job.42.8'>Tak difor sju uksar og sju verar, og gakk til Job, tenaren min, og ofra brennoffer for dykk; og lat Job, tenaren min, beda for dykk! For berre honom vil eg taka til nåde, so eg ikkje gjer ulukka på dykk, for de ikkje hev tala rett um meg soleis som Job, tenaren min.»</verse>
        <verse osisID='Job.42.9'>Og Elifaz frå Teman og Bildad frå Suah og Sofar frå Na’ama gjekk av stad og gjorde so som Herren hadde sagt til deim, og Herren høyrde Jobs bøn.</verse>
        <verse osisID='Job.42.10'>No vende Herren lagnaden for Job, då han bad for venerne sine; og alt det Job hadde ått, fekk han tvifald att.</verse>
        <verse osisID='Job.42.11'>Og alle brørne og systerne hans kom til honom, og like eins alle dei kjenningar han fyrr hadde havt, og dei åt og drakk med honom i huset hans. Og synte honom medynk og trøysta honom for all den ulukka som Herren ført yver honom, og kvar av deim gav honom ein gullpening og ein gullring.</verse>
        <verse osisID='Job.42.12'>Og Herren velsigna den siste livetidi åt Job meir enn den fyrste; han fekk fjortan tusund sauer og seks tusund kamelar og tusund par uksar og tusund asnor.</verse>
        <verse osisID='Job.42.13'>Og han fekk sju søner og tri døtter;</verse>
        <verse osisID='Job.42.14'>den eine av deim kalla han Jemima, den andre Kesia og den tridje Keren-Happuk.</verse>
        <verse osisID='Job.42.15'>Det fanst ikkje so væne kvinnor i heile landet som døtterne åt Job, og far deira let deim erva til liks med brørne deira.</verse>
        <verse osisID='Job.42.16'>Etter dette livde Job hundrad og fyrti år, og såg born og barneborn, fire ættleder.</verse>
        <verse osisID='Job.42.17'>Og Job døydde gamall og mett av dagar.</verse>
      </chapter>
    </div></osisText>
</osis>