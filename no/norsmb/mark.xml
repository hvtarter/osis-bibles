<?xml version='1.0' encoding='UTF-8'?>
<osis xmlns:xsi='http://www.w3.org/2001/XMLSchema-instance' xsi:schemaLocation='http://www.bibletechnologies.net/2003/OSIS/namespace http://www.bibletechnologies.net/osisCore.2.1.1.xsd' xmlns='http://www.bibletechnologies.net/2003/OSIS/namespace'>
  <osisText osisIDWork='NorSMB' osisRefWork='Bible' xml:lang='XX'>
    <header>
      <revisionDesc>
        <date>2012-01-27</date>
        <p>initial OSIS 2.1.1 version</p>
      </revisionDesc>
      <work osisWork='NorSMB'>
        <title>Studentmållagsbibelen frå 1921</title>
        <contributor/>
        <creator>Mod2Zef (5)</creator>
        <creator role='encoder'>ZefToOsis 1.0.0</creator>
        <subject/>
        <date>2012-01-27</date>
        <description>Den første komplette Bibel på nynorsk, utgitt av Studentmållaget i Oslo i 1921</description>
        <publisher/>
        <type type='OSIS'>Bible</type>
        <identifier type='OSIS'>NorSMB</identifier>
        <source>http://gamal.nynorsk.no/mu/smio/bibelen/</source>
        <language type='IETF'>NO</language>
        <relation/>
        <coverage>provide the bible to the nations of the world</coverage>
        <rights>Public Domain</rights>
        <scope/>
        <refSystem>Bible</refSystem>
      </work>
    </header>
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
  <div type='book' osisID='Mark'>
      <chapter osisID='Mark.1'>
        <verse osisID='Mark.1.1'>Upphavet til evangeliet um Jesus Kristus, Guds Son.</verse>
        <verse osisID='Mark.1.2'>Hjå Jesaja, profeten, stend det skrive: «Framfyre deg min ærendsvein eg sender; Der du vil fara, skal han vegen rydja» -</verse>
        <verse osisID='Mark.1.3'>«Høyr han som ropar i heidi: «Rydje vegen åt Herren, jamna stigarne hans!»»</verse>
        <verse osisID='Mark.1.4'>Soleis stod Johannes, døyparen, fram i øydemarki, og ropa ut umvendingsdåp til forlating for synderne.</verse>
        <verse osisID='Mark.1.5'>Og heile Judaland kom ut til honom, og alt Jerusalems-folket, og han døypte deim i Jordanåi, med dei sanna synderne sine.</verse>
        <verse osisID='Mark.1.6'>Johannes var klædd i kamelhår og hadde eit lerbelte kring livet, og det han åt, var grashoppar og villhonning.</verse>
        <verse osisID='Mark.1.7'>Og han tala til folket og sagde: «Det kjem ein etter meg som er sterkare enn eg; eg er ’kje verdig å bøygja meg ned og løysa skobandet hans.</verse>
        <verse osisID='Mark.1.8'>Eg hev døypt dykk med vatn, men han skal døypa dykk med den Heilage Ande.»</verse>
        <verse osisID='Mark.1.9'>I dei dagarne hende det, at Jesus kom frå Nasaret i Galilæa og vart døypt i Jordan av Johannes.</verse>
        <verse osisID='Mark.1.10'>Og med det same han steig upp or vatnet, såg han korleis himmelen opna seg, og Anden dala ned til honom som ei duva.</verse>
        <verse osisID='Mark.1.11'>Og frå himmelen kom det ei røyst: «Du er Son min, som eg elskar! Deg hev eg hugnad i!»</verse>
        <verse osisID='Mark.1.12'>Og straks dreiv Anden honom ut i øydemarki;</verse>
        <verse osisID='Mark.1.13'>og han var i øydemarki i fyrti dagar og vart freista av Satan, og heldt til millom villdyri, og englarne tente han.</verse>
        <verse osisID='Mark.1.14'>Då Johannes var sett i fengsel, kom Jesus til Galilæa og kunngjorde evangeliet frå Gud</verse>
        <verse osisID='Mark.1.15'>og sagde: «Tidi er fullkomi, og Guds rike er nær! Vend um og tru på evangeliet!»</verse>
        <verse osisID='Mark.1.16'>Då han ein gong for frammed Galilæasjøen, fekk han sjå Simon og Andreas, bror hans; dei var åt og sette garn i sjøen, for dei var fiskarar.</verse>
        <verse osisID='Mark.1.17'>Han sagde til deim: «Kom og fylg meg, so skal eg setja dykk til å vera menneskje-fiskarar!»</verse>
        <verse osisID='Mark.1.18'>Då gjekk dei beint frå garni sine og fylgde honom.</verse>
        <verse osisID='Mark.1.19'>Då han kom litt lenger fram, såg han Jakob, son åt Sebædeus, og Johannes, bror hans; dei var og i båten sin og greidde garni.</verse>
        <verse osisID='Mark.1.20'>Og med ein gong kalla han deim, og dei gav seg med honom, og let far sin, Sebedæus, vera att i båten med leigefolket.</verse>
        <verse osisID='Mark.1.21'>So kom dei til Kapernaum, og fyrste kviledag gjekk han inn i synagoga og lærde folket.</verse>
        <verse osisID='Mark.1.22'>Og dei var reint upp i under yver læra hans; for han lærde deim som ein som hev velde, og ikkje som dei skriftlærde.</verse>
        <verse osisID='Mark.1.23'>Den gongen var det der i lyden ein mann med ei urein ånd; han sette i og ropa:</verse>
        <verse osisID='Mark.1.24'>«Kva vil du oss, Jesus frå Nasaret? Er du komen for å gjera ende oss? Eg veit kven du er - den Heilage frå Gud.»</verse>
        <verse osisID='Mark.1.25'>Jesus truga den ureine åndi og sagde: «Teg still, og far ut or honom!»</verse>
        <verse osisID='Mark.1.26'>Då reiv ho og sleit i honom og ill-hua, og for ut or honom.</verse>
        <verse osisID='Mark.1.27'>Og alle vart forfærde og spurde seg imillom: «Kva er dette? Ei ny og ageleg læra! Jamvel dei ureine ånderne lyt lystra, når han talar til deim!»</verse>
        <verse osisID='Mark.1.28'>Og gjetordet um honom for straks yver alle Galilæa-bygderne derikring.</verse>
        <verse osisID='Mark.1.29'>Frå synagoga gjekk dei beint heim til Simon og Andreas, i lag med Jakob og Johannes.</verse>
        <verse osisID='Mark.1.30'>Vermor åt Simon låg sjuk og hadde hiteflagor, og dei tala straks til Jesus um henne.</verse>
        <verse osisID='Mark.1.31'>Han gjekk burt til henne og tok henne i handi og reiste henne upp. Då slepte sotti henne, og ho tok til å stella for deim.</verse>
        <verse osisID='Mark.1.32'>Då det vart kveld, og soli var gladd, kom dei til honom med alle som hadde vondt eller var forgjorde,</verse>
        <verse osisID='Mark.1.33'>og heile byen hadde samla seg utfor døri.</verse>
        <verse osisID='Mark.1.34'>Og han lækte mange som drogst med ymse sjukdomar, og dreiv ut mange vonde ånder, men han let ’kje ånderne få lov til å tala, av di dei kjende honom.</verse>
        <verse osisID='Mark.1.35'>I otta, fyrr det vart dag, reis han upp og gjekk ut og burt til ein øydestad; der heldt han bøn.</verse>
        <verse osisID='Mark.1.36'>Simon og dei som var med honom, skunda seg etter honom,</verse>
        <verse osisID='Mark.1.37'>og då dei fann honom, sagde dei til honom: «Alle leitar etter deg!»</verse>
        <verse osisID='Mark.1.38'>Men Jesus svara: «Lat oss fara til ein annan stad, til grenderne her innmed, so eg kann få tala for folket der og; for det var det eg gjekk ut for.»</verse>
        <verse osisID='Mark.1.39'>So gjekk han kring i heile Galilæa og tala i synagogorne deira og dreiv dei vonde ånderne ut.</verse>
        <verse osisID='Mark.1.40'>Ein som hadde spillsykja kom og fall på kne for honom og bad: «Dersom du vil, kann du gjera meg rein!»</verse>
        <verse osisID='Mark.1.41'>Jesus tykte vondt um honom, og rette ut handi og tok burtpå honom og sagde: «Eg vil; vert rein!»</verse>
        <verse osisID='Mark.1.42'>Og med ein gong gjekk spillsykja av honom, og han vart rein.</verse>
        <verse osisID='Mark.1.43'>Jesus tala strengt til honom, og bad honom ganga sin veg straks.</verse>
        <verse osisID='Mark.1.44'>«Agta deg at du ikkje segjer dette med nokon,» sagde han, «men gakk burt og te deg for presten, og ber fram det offeret for reinsingi di som Moses hev sagt, so du kann vitna for deim!»</verse>
        <verse osisID='Mark.1.45'>Men mannen var ’kje fyrr komen ut, fyrr han tok til å tala mykje um det og bera det utyver, so Jesus ikkje lenger kunde ganga berrsynt inn i nokon by; han heldt seg utanfor, på øydestader, og der kom dei til honom frå alle kantar.</verse>
      </chapter>
      <chapter osisID='Mark.2'>
        <verse osisID='Mark.2.1'>Då det leid um nokre dagar, kom han til Kapernaum att, og det spurdest at han var heime.</verse>
        <verse osisID='Mark.2.2'>Då samla der seg so mykje folk at det ikkje var rom åt fleire, ikkje ein gong framfor døri, og han tala Guds ord til deim.</verse>
        <verse osisID='Mark.2.3'>Best det var, kom fire mann berande med ein som var lam,</verse>
        <verse osisID='Mark.2.4'>og då dei ikkje kunde koma fram til Jesus for folkestimen, tok dei burt taksteinarne der som han var og braut hol i taket og fira ned sengi som den lame låg i.</verse>
        <verse osisID='Mark.2.5'>Og då Jesus såg trui deira, sagde han til den lame: «Son, synderne dine er tilgjevne!»</verse>
        <verse osisID='Mark.2.6'>No var det nokre skriftlærde som sat der; dei tenkte med seg:</verse>
        <verse osisID='Mark.2.7'>«Kvi talar den mannen so? Han spottar Gud! Kven kann tilgjeva synder utan ein - Gud?»</verse>
        <verse osisID='Mark.2.8'>Jesus kjende straks i hugen sin at dei tenkte so, og han sagde: «Kvi hyser de slike tankar i hjarta?</verse>
        <verse osisID='Mark.2.9'>Kva er lettast å segja til den lame: «Synderne dine er tilgjevne!» eller å segja: «Statt upp, tak sengi di og gakk?»</verse>
        <verse osisID='Mark.2.10'>Men so de skal vita at Menneskjesonen hev magt til å tilgjeva synder på jordi, so segjer eg deg» - sagde han til den lame -:</verse>
        <verse osisID='Mark.2.11'>«Statt upp, tak sengi di og gakk heim att!»</verse>
        <verse osisID='Mark.2.12'>Då stod han upp, tok sengi si i same stund og gjekk ut for alle manns augo, so dei alle vart mest frå seg av undring, og lova Gud og sagde: «Slikt hev me aldri set fyrr!»</verse>
        <verse osisID='Mark.2.13'>So gjekk han ut til sjøen att. Då kom alt folket til honom, og han lærde deim.</verse>
        <verse osisID='Mark.2.14'>Som han no gjekk frammed der, fekk han sjå Levi Alfæusson - han sat på tollbudi - og Jesus sagde til honom: «Fylg meg!» Då reiste han seg og fylgde honom.</verse>
        <verse osisID='Mark.2.15'>So hende det at Jesus var til bords i huset hans, og mange tollmenner og syndarar sat saman med honom og læresveinarne hans; for dei var mange, og dei fylgde honom.</verse>
        <verse osisID='Mark.2.16'>Og då dei skriftlærde millom farisæarane såg at han åt i lag med syndarar og tollmenner, sagde dei til læresveinarne hans: «Et han i lag med tollmenner og syndarar?»</verse>
        <verse osisID='Mark.2.17'>Jesus høyrde det og sagde til deim: «Det er ’kje dei friske som treng lækjar, men dei som hev vondt. Eg er ikkje komen for å kalla rettferdige, men syndarar.»</verse>
        <verse osisID='Mark.2.18'>Både læresveinarne åt Johannes og læresveinarne åt farisæarane heldt fasta. Og folk kom og spurde Jesus: «Korleis hev det seg at læresveinarne åt Johannes og åt farisæarane fastar, men dine læresveinar fastar ikkje?»</verse>
        <verse osisID='Mark.2.19'>«Kann brudlaupsfolket fasta med brudgomen er hjå deim?» svara Jesus; «so lenge dei hev brudgomen hjå seg, kann dei då ikkje fasta.</verse>
        <verse osisID='Mark.2.20'>Men skal kjem ei tid då brudgomen vert teken ifrå deim; då, når den dagen kjem, skal dei fasta.</verse>
        <verse osisID='Mark.2.21'>Ingen saumar ein lapp av ustampa ty på eit gamalt klædeplagg; elles riv boti burt noko av plagget - det nye tyet av det gamle - og rifti vert større.</verse>
        <verse osisID='Mark.2.22'>Og ingen hev ny vin på gamle lerflaskor; elles sprengjer vinen flaskorne og vinen øydest, og flaskorne med: Nei - ny vin på nye lerflaskor!»</verse>
        <verse osisID='Mark.2.23'>Ein gong bar det so til at han gjekk yver åkrarne på kviledagen, og læresveinarne tok til å riva av aks, med dei gjekk etter vegen.</verse>
        <verse osisID='Mark.2.24'>Då sagde farisæarane med honom: «Sjå kva dei gjer på kviledagen! det som ingen hev lov til!»</verse>
        <verse osisID='Mark.2.25'>Han svara: «Hev de aldri lese kva David gjorde då han leid naud og svalt, han og dei som var med honom?</verse>
        <verse osisID='Mark.2.26'>korleis han gjekk inn i Guds hus den tid Abjatar var øvsteprest, og åt skodebrødi - dei som ingen utan prestarne hev lov til å eta - og gav fylgjet sitt med seg?»</verse>
        <verse osisID='Mark.2.27'>So sagde han til deim: «Kviledagen vart til for menneskja skuld, og ikkje menneskja for kviledagen skuld.</verse>
        <verse osisID='Mark.2.28'>Difor råder Menneskjesonen yver kviledagen og.»</verse>
      </chapter>
      <chapter osisID='Mark.3'>
        <verse osisID='Mark.3.1'>Då Jesus ein annan gong gjekk inn i ei synagoga, var der ein mann som hadde ei nomi hand,</verse>
        <verse osisID='Mark.3.2'>og dei gjætte på honom um han vilde lækja mannen på kviledagen, so dei kunde få noko å klaga honom for.</verse>
        <verse osisID='Mark.3.3'>Då sagde han til mannen med den nomne handi: «Reis deg upp og kom fram!»</verse>
        <verse osisID='Mark.3.4'>Og til dei andre sagde han: «Er det rett å gjera godt på kviledagen eller å gjera vondt - berga eit liv eller drepa?» Dei tagde.</verse>
        <verse osisID='Mark.3.5'>Då såg han rundt ikring på deim, både harm og sorgfull for di dei var so harde og stride. So sagde han til mannen: «Rett fram handi!» Då rette han henne fram, og handi hans vart like god att.</verse>
        <verse osisID='Mark.3.6'>Men farisæarane gjekk ut og tok straks til å samråda seg med Herodes-mennerne korleis dei skulde få gjort ende på honom.</verse>
        <verse osisID='Mark.3.7'>So for Jesus med læresveinarne sine burt til sjøen, og ein stor folkehop frå Galilæa fylgde med; og frå Judaland</verse>
        <verse osisID='Mark.3.8'>og Jerusalem og Idumea og bygderne på hi sida Jordan og kring Tyrus og Sidon kom dei til honom i flokketal, då dei høyrde um alt det han gjorde.</verse>
        <verse osisID='Mark.3.9'>Då sagde han til læresveinarne at det skulde liggja ein båt ferdig til honom for folkemengdi skuld, so dei ikkje skulde trengja honom;</verse>
        <verse osisID='Mark.3.10'>for han lækte mange, so alle som hadde eikor plåga, trengde seg innpå honom, og vilde få taka i honom.</verse>
        <verse osisID='Mark.3.11'>Og kvar gong dei ureine ånderne såg honom, kasta dei seg ned for føterne hans og ropa: «Du er Guds Son!»</verse>
        <verse osisID='Mark.3.12'>Men han forbaud deim både tidt og strengt å gjera honom kjend.</verse>
        <verse osisID='Mark.3.13'>So gjekk han upp i fjellet, og kalla til seg deim han sjølv vilde, og dei kom til honom.</verse>
        <verse osisID='Mark.3.14'>Og han valde ut tolv som skulde vera med honom, og som han vilde senda ut til å tala for folket,</verse>
        <verse osisID='Mark.3.15'>og vilde gjeva magt til å driva ut djevlar.</verse>
        <verse osisID='Mark.3.16'>Det var Simon - honom kalla han Peter -</verse>
        <verse osisID='Mark.3.17'>og Jakob, son åt Sebedæus, og Johannes, bror hans Jakob - deim kalla han Boanerges, det er Toresveinarne -</verse>
        <verse osisID='Mark.3.18'>og Andreas og Filip og Bartolomæus og Mattæus og Tomas og Jakob, son åt Alfæus, og Taddæus og Simon Kananæus</verse>
        <verse osisID='Mark.3.19'>og Judas Iskariot, han som sidan sveik honom.</verse>
        <verse osisID='Mark.3.20'>Med det same han kom heim, samla folket seg i hop att, so dei kunde ikkje ein gong få seg mat.</verse>
        <verse osisID='Mark.3.21'>Då hans eige folk fekk høyra det, for dei heimantil og vilde få tak i honom; «han må vera frå vitet!» sagde dei.</verse>
        <verse osisID='Mark.3.22'>Men dei skriftlærde som var komne ned frå Jerusalem, sagde: «Be’elsebul hev fare i honom! og: «Det er djevlehovdingen sjølv som hjelper honom til å driva ut djevlar.»</verse>
        <verse osisID='Mark.3.23'>Då kalla han deim til seg og tala til deim i likningar: «Korleis kann Satan driva ut Satan?»</verse>
        <verse osisID='Mark.3.24'>Kjem eit rike i strid med seg sjølv, so kann det riket ikkje standa,</verse>
        <verse osisID='Mark.3.25'>og kjem eit hus i strid med seg sjølv, so stend det huset ikkje med lag.</verse>
        <verse osisID='Mark.3.26'>Set no Satan seg upp mot seg sjølv og kjem i strid med seg sjølv, so kann han ikkje standa seg; då er det ute med honom.</verse>
        <verse osisID='Mark.3.27'>Men ingen kann ganga inn i huset til ei kjempa og rana eignaluterne hans, hev han ikkje fyrst lagt kjempa i band; då kann han plundra huset.</verse>
        <verse osisID='Mark.3.28'>Det segjer eg dykk for sant: Alt skal tilgjevast menneskjeborni, både synder og spottord, kor mykje dei spottar;</verse>
        <verse osisID='Mark.3.29'>men den som spottar den Heilage Ande, fær i all æva ikkje tilgjeving; han er saka i ei æveleg synd» -</verse>
        <verse osisID='Mark.3.30'>det var for di dei sagde: «Han hev ei urein ånd i seg.»</verse>
        <verse osisID='Mark.3.31'>So kom mor hans og brørne hans; dei vart standande utanfor, og sende bod til honom um han vilde koma ut.</verse>
        <verse osisID='Mark.3.32'>Det sat ein stor flokk kringum honom, og dei sagde til honom: «Sjå, mor di og brørne dine stend utanfor og spør etter deg!»</verse>
        <verse osisID='Mark.3.33'>Kven er mor mi og brørne mine? svara han.</verse>
        <verse osisID='Mark.3.34'>So såg han rundt på deim som sat i ein ring kringum honom, og sagde: «Sjå det er mor mi og brørne mine!</verse>
        <verse osisID='Mark.3.35'>Den som gjer det Gud vil, han er bror min og syster mi og mor mi.»</verse>
      </chapter>
      <chapter osisID='Mark.4'>
        <verse osisID='Mark.4.1'>So tok han til å læra folket att ved sjøen; og det samla det seg ei uhorveleg mengd ikring honom, so han laut ganga ut i ein båt; den sat han i utpå vatnet, og heile folkehopen stod innpå land nedmed sjøen.</verse>
        <verse osisID='Mark.4.2'>Då lærde han deim mangt og mykje i likningar, og med han soleis lærde deim, sagde han:</verse>
        <verse osisID='Mark.4.3'>Høyr her! Det var ein såmann som gjekk ut og vilde så.</verse>
        <verse osisID='Mark.4.4'>Då bar det seg so til med han sådde, at noko av kornet fall frammed vegen, og fuglarne kom og åt det upp.</verse>
        <verse osisID='Mark.4.5'>Noko fall på steingrunn; der hadde det ikkje mykje jord, og det rann snøgt upp, av di der var so grunt;</verse>
        <verse osisID='Mark.4.6'>men då soli steig, skein det av, for det hadde ikkje rot.</verse>
        <verse osisID='Mark.4.7'>Noko fall millom klunger, og klungeren voks upp og kjøvde det, og det gav ikkje grøda.</verse>
        <verse osisID='Mark.4.8'>Noko fall i god jord; det rann upp og voks og gav grøda og bar upp til tretti og seksti og hundrad foll.</verse>
        <verse osisID='Mark.4.9'>Høyr etter, kvar som høyra kann! sagde han då.</verse>
        <verse osisID='Mark.4.10'>Då han vart åleine, kom dei tolv og dei andre som var med honom, og spurde honom um likningarne.</verse>
        <verse osisID='Mark.4.11'>Han svara: «De fær vita løyndomen i Gudsriket, men til dei andre, som er utanfor, kjem allting i likningar,</verse>
        <verse osisID='Mark.4.12'>so dei skal sjå, men ikkje skilja, og høyra, men ikkje skyna; elles kunde dei venda um og få tilgjeving.</verse>
        <verse osisID='Mark.4.13'>Men skynar de ’kje denne likningi, sagde han, korleis kann de då greida alle dei andre likningarne?</verse>
        <verse osisID='Mark.4.14'>Såmannen, det er den som sår Guds ord.</verse>
        <verse osisID='Mark.4.15'>Dei frammed vegen, det er dei som Guds ord vert sått i, men med same dei hev høyrt det, kjem Satan, og tek burt ordet som var sått i deim.</verse>
        <verse osisID='Mark.4.16'>Sameleis dei som var sådde på steingrunn; det er dei som straks dei fær høyra Guds ord, tek imot det med gleda;</verse>
        <verse osisID='Mark.4.17'>men dei hev ikkje rot i seg, og held ikkje ut langt bilet; kjem dei so i naud eller fåre for ordet skuld, leidest dei straks og fell ifrå.</verse>
        <verse osisID='Mark.4.18'>Andre var sådde millom klunger; det er dei som hev høyrt Guds ord,</verse>
        <verse osisID='Mark.4.19'>men suterne for det timelege og den svikfulle rikdomen og fysna etter alle andre ting, trengjer seg inn og kjøver ordet, so det vert grødelaust.</verse>
        <verse osisID='Mark.4.20'>Men dei som var sådde i god jord, det er dei som høyrer Guds ord og tek imot det, og gjev grøda i tretti og seksti og hundrad foll.»</verse>
        <verse osisID='Mark.4.21'>Sidan sagde han til deim: «Når dei kjem inn med eit ljos, set dei det då under skjeppa eller sengi? set dei det ’kje i staken?</verse>
        <verse osisID='Mark.4.22'>For ingen ting er dult utan det vert openberra, og ingen ting vart løynt utan det laut fram i ljoset.</verse>
        <verse osisID='Mark.4.23'>Høyr etter, kvar som høyra kann!»</verse>
        <verse osisID='Mark.4.24'>So sagde han til deim: «Sjå dykk fyre kva de høyrer på! Det målet de mæler med, skal dei mæla åt dykk med, og endå skal de få noko attpå.</verse>
        <verse osisID='Mark.4.25'>For den som hev, han skal få, men den som ikkje hev, skal missa endå det som han hev.»</verse>
        <verse osisID='Mark.4.26'>Sidan sagde han: «Med Guds rike er det so som når ein mann hev sått kornet i jordi:</verse>
        <verse osisID='Mark.4.27'>Han søv og ris upp, natt etter natt og dag etter dag, og frøet renn upp og veks - han veit ikkje korleis det gjeng til;</verse>
        <verse osisID='Mark.4.28'>av seg sjølv ber jordi si grøda, fyrst strå, so aks, so fulle korn i kvart aks.</verse>
        <verse osisID='Mark.4.29'>Men so snart som åkeren er skjær, tek han fram sigden; for hausten er komen.»</verse>
        <verse osisID='Mark.4.30'>So sagde han: «Kva skal me likna Guds rike i hop med? kva bilæte skal me teikna det med?</verse>
        <verse osisID='Mark.4.31'>Det er liksom senapskornet; når det vert lagt i jordi, er det mindre enn alle frøkorn i verdi.</verse>
        <verse osisID='Mark.4.32'>Men etter det er sått, renn det upp og vert større enn alle hagevokstrar og fær store greiner, so fuglarne i lufti kann byggja reir i skuggen av det.»</verse>
        <verse osisID='Mark.4.33'>I mange sovore likningar tala han Guds ord til deim, etter som dei var god til å skyna det.</verse>
        <verse osisID='Mark.4.34'>Forutan likningar tala han ikkje til folket; men når han var åleine med læresveinarne sine, lagde han det ut alt saman for deim.</verse>
        <verse osisID='Mark.4.35'>Då det leid til kvelds same dagen, sagde han til deim: «Lat oss fara yver til hi sida!»</verse>
        <verse osisID='Mark.4.36'>So skildest dei med folket og tok honom med i båten, som han var. Og andre båtar fylgde og med.</verse>
        <verse osisID='Mark.4.37'>Då vart det so hardt eit ver, at bårorne slo inn i båten, og han var nær på å fyllast.</verse>
        <verse osisID='Mark.4.38'>Men Jesus låg og sov på høgjendet i bakskuten. Dei vekte honom og sagde: «Meister, er du like sæl um me gjeng under?»</verse>
        <verse osisID='Mark.4.39'>So stod han upp og truga vinden og sagde til sjøen: «Teg, og ver still!» Då logna vinden, og det vart blikende stilt.</verse>
        <verse osisID='Mark.4.40'>Og han sagde til deim: «Kvi er de rædde? Hev de endå ingi tru?»</verse>
        <verse osisID='Mark.4.41'>Men dei var fulle av otte og sagde seg imillom: «Kva er då dette for ein, som både vinden og sjøen lyder?»</verse>
      </chapter>
      <chapter osisID='Mark.5'>
        <verse osisID='Mark.5.1'>So kom dei yver til hi sida av sjøen, til Gerasenarbygdi,</verse>
        <verse osisID='Mark.5.2'>og med det same han steig utor båten, kom ein mann med ei urein ånd imot honom frå gravholorne.</verse>
        <verse osisID='Mark.5.3'>Mannen hadde tilhald i graverne, og ingen kunde lenger få bunde honom, ikkje ein gong med lekkjor;</verse>
        <verse osisID='Mark.5.4'>for han hadde ofte vore bunden med fotjarn og lekkjor, men slite lekkjorne og brote sund fotjarni, og ingen var god til å døyva honom.</verse>
        <verse osisID='Mark.5.5'>Allstødt både natt og dag var han i graverne og på fjelli og hua og slo seg sjølv med steinar.</verse>
        <verse osisID='Mark.5.6'>Då han no såg Jesus langt burte, kom han springande og kasta seg ned for føterne hans,</verse>
        <verse osisID='Mark.5.7'>og ropa høgt: «Kva vil du meg, Jesus, son åt den høgste Gud? For Guds skuld: pin meg ikkje!»</verse>
        <verse osisID='Mark.5.8'>For Jesus sagde til honom: «Far ut or mannen, du ureine ånd!»</verse>
        <verse osisID='Mark.5.9'>«Kva er namnet ditt?» spurde Jesus. «Legion er namnet mitt,» svara han; «for me er mange.»</verse>
        <verse osisID='Mark.5.10'>Og han naudbad Jesus, at han ikkje vilde driva deim ut or bygdi.</verse>
        <verse osisID='Mark.5.11'>No var det ein stor svineflokk som gjekk på beite der innmed fjellet;</verse>
        <verse osisID='Mark.5.12'>so bad dei honom: «Send oss burt i svineflokken, og lat oss få fara inn i deim!»</verse>
        <verse osisID='Mark.5.13'>Det gav han deim lov til. So for dei ureine åndene ut og for i svini. Og heile flokken, um lag tvo tusund svin, sette utyver stupet ned i sjøen og druknast.</verse>
        <verse osisID='Mark.5.14'>Dei som gjætte svini, rømde og sagde frå um det i byen og på gardarne, og folk tok ut og vilde sjå kva det var som hadde hendt.</verse>
        <verse osisID='Mark.5.15'>Då dei so kom til Jesus, fekk dei sjå at den forgjorde sat der klædd, og med sitt fulle vit, han som hadde havt djevleheren i seg. Og dei vart ottefulle.</verse>
        <verse osisID='Mark.5.16'>Og då dei som hadde set det, fortalde korleis det hadde gjenge med den forgjorde, og um svini,</verse>
        <verse osisID='Mark.5.17'>tok dei til å beda Jesus at han vilde fara burt frå grensorne deira.</verse>
        <verse osisID='Mark.5.18'>Då Jesus gjekk i båten, bad den forgjorde um han måtte vera med honom.</verse>
        <verse osisID='Mark.5.19'>Men Jesus let honom ikkje få lov, og sagde: «Gakk heim til folket ditt, og seg med deim kor mykje Herren hev gjort for deg, og kor god han hev vore med deg!»</verse>
        <verse osisID='Mark.5.20'>So gjekk mannen og tok til å gjera kunnigt kring i Dekapolis kor mykje Jesus hadde gjort for honom. Og alle undra seg.</verse>
        <verse osisID='Mark.5.21'>Då Jesus hadde fare yver til hi sida att med båten, og endå var nedmed sjøen, samla det seg ein stor folkehop kringum honom.</verse>
        <verse osisID='Mark.5.22'>Då kom ein av synagoge-forstandarane, som heitte Jairus, og med det same han såg Jesus, kasta han seg ned for føterne hans</verse>
        <verse osisID='Mark.5.23'>og bad honom mykje og sagde: «Vesle dotter mi ligg på det siste - um du vilde koma og leggja henderne på henne, so ho kann bergast og liva!»</verse>
        <verse osisID='Mark.5.24'>Jesus gjekk med honom, og ein stor folkehop fylgde etter, og trengde seg um honom.</verse>
        <verse osisID='Mark.5.25'>Millom deim var ei kvinna som hadde havt blodflod i tolv år.</verse>
        <verse osisID='Mark.5.26'>Ho hadde søkt mange lækjarar, og prøvt mange råder, og kosta ut alt ho åtte; men det hadde ikkje muna; ho var heller vorti verre.</verse>
        <verse osisID='Mark.5.27'>Ho hadde høyrt ordet um Jesus, og no kom ho midt i folkehopen og tok attantil i kjolen hans.</verse>
        <verse osisID='Mark.5.28'>«Kann eg få taka um so berre i klædi hans, vert eg god att,» tenkte ho.</verse>
        <verse osisID='Mark.5.29'>Og med ein gong stana blodflodi, og ho kjende det i likamen at ho var lækt for sjukdomen.</verse>
        <verse osisID='Mark.5.30'>Jesus kjende straks på seg at det for ei kraft ut ifrå honom; han snudde seg um i hopen og spurde: «Kven var det som tok i klædi mine?»</verse>
        <verse osisID='Mark.5.31'>«Du ser folket trengjer deg på alle kantar,» svara læresveinarne, «og so spør du kven det var som tok i deg!»</verse>
        <verse osisID='Mark.5.32'>Då såg han seg ikring etter den som hadde gjort det.</verse>
        <verse osisID='Mark.5.33'>Og kvinna, som var so rædd at ho skalv, av di ho visste kva som hadde hendt henne, ho kom og kasta seg ned for føterne hans, og sagde honom alt som det var.</verse>
        <verse osisID='Mark.5.34'>Då sagde han til henne: «Trui di hev hjelpt deg, dotter mi. Gakk heim og hav det godt, og ver fri sjukdomen din!»</verse>
        <verse osisID='Mark.5.35'>Fyrr han hadde tala ut, kom det folk frå huset åt synagoge-forstandaren og sagde: «Dotter di hev slokna. Umaka ikkje meisteren lenger!»</verse>
        <verse osisID='Mark.5.36'>Jesus høyrde kva dei tala um, og sagde til synagoge-forstandaren: «Ottast ikkje! Berre tru!»</verse>
        <verse osisID='Mark.5.37'>Han let ingen fylgja seg utan Peter og Jakob og Johannes, bror åt Jakob.</verse>
        <verse osisID='Mark.5.38'>Og då dei kom heim til synagoge-forstandaren, og han såg for eit ståk der var, og høyrde folk gret og våla,</verse>
        <verse osisID='Mark.5.39'>gjekk han inn og sagde: «Kva ståkar og græt de for? Barnet hev ikkje slokna; det søv.»</verse>
        <verse osisID='Mark.5.40'>Då log dei åt honom. Men han dreiv deim ut alle saman, og sjølv tok han med seg far og mor åt barnet, og fylgjesveinarne sine, og gjekk inn der barnet låg.</verse>
        <verse osisID='Mark.5.41'>Og han tok barnet i handi og sagde: «Talita kumi!» det er det same som: «Vesle gjenta, eg segjer deg: Ris upp!»</verse>
        <verse osisID='Mark.5.42'>Og straks reis veslegjenta upp og gjekk ikring; for ho var tolv år. Då vart dei straks reint som dei var frå seg.</verse>
        <verse osisID='Mark.5.43'>Men han forbaud deim strengt å lata nokon få vita det, og sagde dei skulde gjeva henne mat.</verse>
      </chapter>
      <chapter osisID='Mark.6'>
        <verse osisID='Mark.6.1'>So for han burt derifrå og kom til fødesheimen sin, og læresveinarne var med honom.</verse>
        <verse osisID='Mark.6.2'>Då kviledagen kom, tok han til å læra folket i synagoga, og dei mange som høyrde på honom, var reint upp i under og sagde: «Kvar hev han dette frå? Kva er det for visdom han hev fenge? Og slike underverk som han gjer!</verse>
        <verse osisID='Mark.6.3'>Er ’kje dette timbremannen, son åt Maria og bror åt Jakob og Joses og Judas og Simon? Og bur ’kje systerne hans her i grendi?» Og dei stygdest ved honom.</verse>
        <verse osisID='Mark.6.4'>Men Jesus sagde til deim: «Ein profet er ikkje vanvyrd utan i si eige grend og hjå sitt eige folk og i sin eigen heim!»</verse>
        <verse osisID='Mark.6.5'>Han kunde ikkje gjera noko under der, so nær som at han lagde henderne på nokre få helselause og lækte deim.</verse>
        <verse osisID='Mark.6.6'>Og han undra seg yver vantrui deira. Sidan gjekk han frå grend til grend og lærde folket.</verse>
        <verse osisID='Mark.6.7'>Og han kalla dei tolv til seg, og tok til å senda deim ut, tvo og tvo, og gav dei magt yver dei ureine ånderne.</verse>
        <verse osisID='Mark.6.8'>Han sagde til deim at dei skulde ’kje hava anna med seg på ferdi enn ein stav, ikkje brød, ikkje skreppa, ikkje kopar i beltet;</verse>
        <verse osisID='Mark.6.9'>sandalar kunde dei ganga med, men dei måtte ’kje hava på seg meir enn ei trøya.</verse>
        <verse osisID='Mark.6.10'>«Kvar gong de kjem inn i eit hus,» sagde han, «so ver der til de fer burt frå den bygdi.</verse>
        <verse osisID='Mark.6.11'>Men er det nokon stad dei ikkje vil taka imot dykk og ikkje vil høyra på dykk, so gakk dykkar veg og rist moldi av føterne dykkar! det skal vera eit vitnemål mot deim.»</verse>
        <verse osisID='Mark.6.12'>So tok dei i vegen og tala for folket og mana deim til å venda um.</verse>
        <verse osisID='Mark.6.13'>Og dei dreiv ut mange djevlar, og salva mange helselause med olje og lækte deim.</verse>
        <verse osisID='Mark.6.14'>Kong Herodes fekk og høyra um dette; for Jesus hadde vorte namnspurd, og folk sagde: «Det er Johannes, døyparen! Han hev stade upp frå dei daude; difor ter det seg so underfulle krafter i honom;»</verse>
        <verse osisID='Mark.6.15'>andre sagde: «Det er Elia;» endå andre: «Det er ein profet, som ein av dei gamle profetarne.»</verse>
        <verse osisID='Mark.6.16'>Men då Herodes høyrde det, sagde han: «Det er Johannes, han som eg let deim hogga hovudet av; no hev han stade upp att!»</verse>
        <verse osisID='Mark.6.17'>For Herodes hadde sjølv sendt ut folk til å gripa Johannes og lagt honom i band og lekkjor, og det valda Herodias, kona åt Filip, bror hans. For henne hadde Herodes gift seg med;</verse>
        <verse osisID='Mark.6.18'>men Johannes sagde til honom: «Du må ikkje hava brorkona di!»</verse>
        <verse osisID='Mark.6.19'>Difor bar Herodias hat til honom, og vilde at han skulde drepast, men fekk det ’kje fram.</verse>
        <verse osisID='Mark.6.20'>For Herodes hadde age for Johannes, av di han visste han var ein rettferdig og heilag mann, og han heldt handi yver honom; når han høyrde honom, kom han i tvil um mangt og mykje, og han høyrde honom gjerne.</verse>
        <verse osisID='Mark.6.21'>Men so kom det ei lagleg tid: det var då Herodes på årmålsdagen sin gjorde eit gjestebod for stormennerne sine og herhovdingarne og dei gjævaste i Galilæa.</verse>
        <verse osisID='Mark.6.22'>Då kom dotter åt Herodias inn og dansa. Herodes og gjesterne hans tykte gildt i dansen hennar, og kongen sagde til henne: «Bed meg um kva du vil, so skal eg gjeva deg det!»</verse>
        <verse osisID='Mark.6.23'>Og han svor at ho skulde få det ho bad um - um det so var halve riket hans.</verse>
        <verse osisID='Mark.6.24'>So gjekk ho ut og spurde mor si: «Kva skal eg beda um?» «Hovudet åt Johannes døyparen!» svara mori.</verse>
        <verse osisID='Mark.6.25'>Då skunda ho seg straks inn til kongen og bar fram ynskjet sitt. «Eg vil at du no med det same skal gjeva meg hovudet åt Johannes døyparen på eit fat,» sagde ho.</verse>
        <verse osisID='Mark.6.26'>Kongen vart reint ille ved; men for di han hadde svore, og for gjesterne skuld vilde han ikkje svara nei.</verse>
        <verse osisID='Mark.6.27'>Han sende straks ein av livvakti av stad og bad honom henta hovudet åt Johannes.</verse>
        <verse osisID='Mark.6.28'>Mannen gjekk til fengslet og hogg hovudet av Johannes, kom med det på eit fat og gav det til gjenta, og ho gav det til mor si.</verse>
        <verse osisID='Mark.6.29'>Då læresveinarne åt Johannes fekk høyra det, kom dei og tok liket hans og lagde det i ei grav.</verse>
        <verse osisID='Mark.6.30'>Apostlarne samla seg atter hjå Jesus, og sagde frå um alt dei hadde gjort, og alt dei hadde lært folket.</verse>
        <verse osisID='Mark.6.31'>Då sagde han til deim: «Kom no de åleine med meg til ein øydestad og kvil dykk litt!» For det var mange som kom og gjekk, og dei fekk ikkje ein gong matro.</verse>
        <verse osisID='Mark.6.32'>So for dei åleine i båten til ein øydestad.</verse>
        <verse osisID='Mark.6.33'>Men folk såg deim fara burt, og mange kjende deim att, og sprang landveges dit frå alle byarne og kom fyre deim,</verse>
        <verse osisID='Mark.6.34'>og då Jesus steig i land, fekk han sjå ein stor folkehop. Han tykte hjarteleg synd i deim; for dei var som ein saueflokk utan hyrding; og han tok til å læra deim mykje.</verse>
        <verse osisID='Mark.6.35'>Då dagen tok til å lida, kom læresveinarne til honom og sagde: «Det er audt her, og dagen lid.</verse>
        <verse osisID='Mark.6.36'>Send deim frå deg, so dei kann ganga burt i gardarne og grenderne her kringum og kjøpa seg mat!»</verse>
        <verse osisID='Mark.6.37'>«Gjev de dei mat!» svara han. «Skal me ganga av og kjøpa brød for eit halvt hundrad dalar, og gjeva deim?» sagde dei då.</verse>
        <verse osisID='Mark.6.38'>«Kor mykje brød hev de?» spurde han; «gakk og sjå etter!» Då dei so hadde fenge greida på det, sagde dei: «Fem leivar og tvo fiskar.»</verse>
        <verse osisID='Mark.6.39'>Då sagde han at dei skulde lata alle setja seg i det grøne graset, bordlag og bordlag.</verse>
        <verse osisID='Mark.6.40'>So let dei seg ned i flokkar, sume på hundrad og sume på femti.</verse>
        <verse osisID='Mark.6.41'>Og han tok dei fem brødleivarne og dei tvo fiskarne og såg upp imot himmelen og velsigna deim; so braut han brødet og gav det til læresveinarne, so dei skulde setja det fram for deim, og dei tvo fiskarne skifte han og ut åt deim alle.</verse>
        <verse osisID='Mark.6.42'>Då alle hadde ete og var mette,</verse>
        <verse osisID='Mark.6.43'>samla dei upp tolv korger fulle med brødstykke og noko fisk.</verse>
        <verse osisID='Mark.6.44'>Og det var fem tusund mann som hadde fenge mat.</verse>
        <verse osisID='Mark.6.45'>Med same dette var gjort, nøydde han læresveinarne til å ganga i båten og fara fyre yver sjøen, til Betsaida, medan han sjølv bad farvel med folket.</verse>
        <verse osisID='Mark.6.46'>Og då han hadde skilst med deim, gjekk han upp i fjellet og vilde beda.</verse>
        <verse osisID='Mark.6.47'>Då det leid på kvelden, var båten midt utpå sjøen, og sjølv var han åleine på land.</verse>
        <verse osisID='Mark.6.48'>Då såg han at det gjekk tungt for deim med roren; for dei hadde vinden imot seg. Og ikring den fjorde nattevakti kom han gangande burtimot deim på sjøen, og vilde ganga framum deim.</verse>
        <verse osisID='Mark.6.49'>Då dei såg at han gjekk på sjøen, tenkte dei at det var eit skrymt, og dei sette i et skrik;</verse>
        <verse osisID='Mark.6.50'>for dei såg honom alle og vart fælne. Men i det same tala han til deim og sagde: «Ver hugheile! Det er eg! Ver ’kje rædde!»</verse>
        <verse osisID='Mark.6.51'>So steig han upp i båten til deim, og vinden stilna. Men dei var so forstøkte at dei var reint ifrå seg.</verse>
        <verse osisID='Mark.6.52'>For dei hadde ikkje vitrast av det som var hendt med brødet; so seige og tungnæme var dei.</verse>
        <verse osisID='Mark.6.53'>Då dei hadde fare yver til hitt landet, kom dei til Gennesaret og lagde til der.</verse>
        <verse osisID='Mark.6.54'>Med det same han steig utor båten, kjende folk honom att,</verse>
        <verse osisID='Mark.6.55'>og dei sprang rundt i heile grannelaget og tok til å bera dei sjuke kring i sengjerne sine dit som dei høyrde han var.</verse>
        <verse osisID='Mark.6.56'>Og kvar han kom, til grender eller byar eller gardar, lagde dei sine sjuke på tunet, og bad um dei måtte få taka um so berre i falden på kjolen hans, og alle som kom nær honom, vart gode att.</verse>
      </chapter>
      <chapter osisID='Mark.7'>
        <verse osisID='Mark.7.1'>Farisæarane og nokre skriftlærde som var komne frå Jerusalem, samla seg ein gong kring Jesus.</verse>
        <verse osisID='Mark.7.2'>For dei hadde set at nokre av læresveinarne hans åt maten sin med ureine - dei meinte: utvegne hender;</verse>
        <verse osisID='Mark.7.3'>og farisæarane og alle jødar tvær alltid henderne vel fyrr dei et; det er ein skikk dei hev frå dei gamle, og den held dei seg etter;</verse>
        <verse osisID='Mark.7.4'>og når dei kjem frå torget, et dei ikkje fyrr dei hev skvett vatn yver seg; og mykje anna er det som hev vorte sed og skikk hjå deim, som å skylja koppar og krus og koparkjelar og benkjer.</verse>
        <verse osisID='Mark.7.5'>So kom då farisæarane og dei skriftlærde og spurde honom: «Kvi fylgjer ikkje læresveinarne dine dei skikkarne me hev frå dei gamle, men et maten sin med ureine hender?»</verse>
        <verse osisID='Mark.7.6'>Han svara: «Jesaja spådde sant um dykk, de hyklarar, som det stend skrive: «Med lipporn’ lovar dei meg, denne lyden, Men hugen deira han er langt ifrå meg.</verse>
        <verse osisID='Mark.7.7'>D’er liten mun i at dei meg vil æra, Når det dei lærer folk er mannebod.»</verse>
        <verse osisID='Mark.7.8'>De ansar ikkje Guds bod, men held dykk etter menneskjelærdom.</verse>
        <verse osisID='Mark.7.9'>Å jau, det er rett fint åtfare,» sagde han, «at de gjer Guds bod um inkje, so de kann fylgja skikkarne dykkar!</verse>
        <verse osisID='Mark.7.10'>Moses hev sagt: «Du skal æra far din og mor di!» og: «Den som bannar far sin eller mor si, skal døy!»</verse>
        <verse osisID='Mark.7.11'>Men de segjer: «Når ein mann talar so til far sin eller mor si: «Det som eg kunde ha hjelpt deg med, skal vera ein korban» - det er: ei tempelgåva -</verse>
        <verse osisID='Mark.7.12'>so let de honom ikkje lenger få lov til å gjera noko for foreldri sine.</verse>
        <verse osisID='Mark.7.13'>Soleis gjer de Guds ord um inkje med skikkarne dykkar, som de hev lært folk. Og slikt gjer de mykje av.»</verse>
        <verse osisID='Mark.7.14'>So kalla han folket til seg att og sagde med deim: «Høyr på meg alle, og tenk på det eg segjer!</verse>
        <verse osisID='Mark.7.15'>Det finst ingen ting utanfor menneskjet som kann gjera honom urein um det kjem inn i honom; men det som kjem ut or menneskjet, det er det som gjer honom urein.</verse>
        <verse osisID='Mark.7.16'>Høyr etter, kvar som høyra kann!»</verse>
        <verse osisID='Mark.7.17'>Då han var komen inn og hadde skilst ifrå folket, spurde læresveinarne honom um dette ordtøket.</verse>
        <verse osisID='Mark.7.18'>«Er de og so uvituge?» svara han. «Skynar de ’kje at det som kjem inn i menneskjet utantil, kann aldri gjera honom urein?</verse>
        <verse osisID='Mark.7.19'>For det kjem ikkje inn i hjarta hans, men i buken, og fer ut der det skal; soleis vert all føda rein.</verse>
        <verse osisID='Mark.7.20'>Men det som gjeng ut or menneskjet,» sagde han, «det gjer honom urein.</verse>
        <verse osisID='Mark.7.21'>For innantil, or menneskjehjarta, kjem dei vonde tankarne: lauslivnad, tjuvskap, manndråp,</verse>
        <verse osisID='Mark.7.22'>egteskapsbrot, girugskap, vondskap, svik, ukjurskap, ovund, gudsspotting, ovmod, vitløysa.</verse>
        <verse osisID='Mark.7.23'>Alt dette vonde kjem innantil, og gjer menneskjet ureint.»</verse>
        <verse osisID='Mark.7.24'>So tok han ut derifrå, og for burt til Tyrus-bygderne. Der gjekk han inn ein stad, og vilde ikkje nokon skulde vita det; men det kunde ikkje dyljast.</verse>
        <verse osisID='Mark.7.25'>Ei kona hadde ei liti dotter som det var ei urein ånd i; då ho fekk høyra um honom, kom ho straks og kasta seg ned for føterne hans;</verse>
        <verse osisID='Mark.7.26'>det var ei heidningkona, av syro-fønikisk ætt. Og ho bad at han vilde driva den vonde åndi ut or dotter hennar.</verse>
        <verse osisID='Mark.7.27'>«Lat fyrst borni få eta seg mette!» svara han; «det er ’kje vænt å taka brødet frå borni og kasta det for hund-ungarne.»</verse>
        <verse osisID='Mark.7.28'>«Jau, Herre,» svara ho; «små-hundarne et då og under bordet av smularne etter borni.»</verse>
        <verse osisID='Mark.7.29'>Då sagde Jesus: «For det ordet skuld kann du ganga heim att; den vonde åndi hev fare ut or dotter di.»</verse>
        <verse osisID='Mark.7.30'>Då ho so kom heim, fann ho barnet liggjande på sengi, og åndi hadde fare ut.</verse>
        <verse osisID='Mark.7.31'>Då han tok ut att frå Tyrus-bygderne, for han um Sidon til Galilæasjøen, midt igjenom Dekapolis-bygdi.</verse>
        <verse osisID='Mark.7.32'>Då kom dei til honom med ein som var dauv og godtsom mållaus, og bad han vilde leggja henderne på honom.</verse>
        <verse osisID='Mark.7.33'>Jesus tok honom til sides, burt ifrå folkehopen, stakk fingrarne sine i øyro hans, og vætte tunga hans med råke av munnen sin.</verse>
        <verse osisID='Mark.7.34'>So såg han upp imot himmelen og sukka, og sagde til honom: «Effata!» - det er: «Lat deg upp!»</verse>
        <verse osisID='Mark.7.35'>Då vart øyro hans upplatne, bandet losna av tunga, og han tala klårt.</verse>
        <verse osisID='Mark.7.36'>Jesus forbaud deim å segja det med nokon. Men di meir han forbaud det, di meir bar dei det utyver.</verse>
        <verse osisID='Mark.7.37'>Dei var reint tekne og sagde: «Han hev gjort alt vel! dei dauve gjev han høyrsel, og dei mållause mæle.»</verse>
      </chapter>
      <chapter osisID='Mark.8'>
        <verse osisID='Mark.8.1'>Ein gong ved det leitet var det atter mykje folk samla, og dei hadde ingen ting å eta. Då kalla Jesus læresveinarne til seg og sagde:</verse>
        <verse osisID='Mark.8.2'>«Eg ynkast yver folket! No hev dei alt vore hjå meg i tri dagar, og hev ingen ting å eta.</verse>
        <verse osisID='Mark.8.3'>Let eg deim fara fastande heim att, so kjem dei til å ormegtast på vegen; og sume av dei hev kome lange vegar.»</verse>
        <verse osisID='Mark.8.4'>«Kvar kann ein få brød frå til å metta alle desse, her i øydemarki?» svara læresveinarne.</verse>
        <verse osisID='Mark.8.5'>«Kor mykje brød hev de?» spurde Jesus. «Sju leivar,» sagde dei.</verse>
        <verse osisID='Mark.8.6'>Då let han folket setja seg ned på marki, og han tok dei sju leivarne og takka og braut dei sund og gav deim til læresveinarne, so dei skulde setja deim fram; og dei sette deim fram for folket.</verse>
        <verse osisID='Mark.8.7'>Og dei hadde nokre få små fiskar; deim velsigna han og, og sagde at dei skulde setja deim fram.</verse>
        <verse osisID='Mark.8.8'>Då dei hadde ete og var mette, samla dei upp dei stykki som låg att; det vart sju korger.</verse>
        <verse osisID='Mark.8.9'>Og der var um lag fire tusund mann. So bad han farvel med deim.</verse>
        <verse osisID='Mark.8.10'>Straks etter gjekk han i båten med læresveinarne sine og for til Dalmanuta-bygdi.</verse>
        <verse osisID='Mark.8.11'>Dit kom farisæarane og, og dei tok til å ordkastast med honom, og kravde eit teikn frå himmelen av honom; for dei vilde freista honom.</verse>
        <verse osisID='Mark.8.12'>Då sukka han av hjartans grunn og sagde: «Kvi krev denne ætti eit teikn? Det segjer eg dykk for sant: Aldri skal denne ætti få noko teikn!»</verse>
        <verse osisID='Mark.8.13'>Dermed gjekk han ifrå deim og steig ut i båten att, og for yver sjøen.</verse>
        <verse osisID='Mark.8.14'>Dei hadde gløymt å taka brød med seg; ein leiv var alt dei hadde med seg i båten.</verse>
        <verse osisID='Mark.8.15'>So vara han deim åt og sagde: «Sjå dykk fyre, og agta dykk for surdeigen åt farisæarane og surdeigen åt Herodes!»</verse>
        <verse osisID='Mark.8.16'>Då tala dei med kvarandre um at dei hadde ’kje brød.</verse>
        <verse osisID='Mark.8.17'>Jesus gådde det og sagde til deim: «Kvi talar de um at de ikkje hev brød? Ser og skynar de endå ingen ting? Er de so tungnæme?</verse>
        <verse osisID='Mark.8.18'>De hev augo, og ser ikkje! De hev øyro og høyrer ikkje! Kjem de då ikkje i hug</verse>
        <verse osisID='Mark.8.19'>den gongen eg bytte sund dei fem brødleivarne åt dei fem tusund - kor mange korger fulle av brødstykke sanka de i hop?» «Tolv,» svara dei.</verse>
        <verse osisID='Mark.8.20'>«Og då eg bytte ut dei sju leivarne åt dei fire tusund, kor mange fulle brødkorger samla de då upp?» - «Sju,» svara dei.</verse>
        <verse osisID='Mark.8.21'>Skynar de endå ingen ting? sagde han då.</verse>
        <verse osisID='Mark.8.22'>So kom dei til Betsaida. Der leidde dei ein blind mann fram til honom, og bad at han vilde leggja henderne på honom.</verse>
        <verse osisID='Mark.8.23'>Då tok han den blinde i handi, og leidde honom ut or grendi. So vætte han augo hans med råke av munnen sin, og lagde henderne på honom og spurde: «Ser du noko?»</verse>
        <verse osisID='Mark.8.24'>Mannen såg upp og sagde: «Eg augnar folk som gjeng ikring; dei ser ut for meg som trestuvar.»</verse>
        <verse osisID='Mark.8.25'>So lagde Jesus endå ein gong henderne på augo hans. Då braut syni hans fram; han vart god att og kunde skilja allting klårt.</verse>
        <verse osisID='Mark.8.26'>Jesus sende honom heim att og sagde: «Gakk ikkje inn i grendi, og seg det ikkje til nokon i grendi!»</verse>
        <verse osisID='Mark.8.27'>Sidan for Jesus og læresveinarne hans burt til grenderne kring Cæsarea Filippi. Og på vegen spurde han deim: «Kven segjer folk at eg er?»</verse>
        <verse osisID='Mark.8.28'>«Johannes døyparen,» svara dei; og sume segjer: «Elia», andre: «Ein av profetarne.»</verse>
        <verse osisID='Mark.8.29'>«Kven segjer då de at eg er?» spurde han. Då tok Peter til ords og sagde: «Du er Messias!»</verse>
        <verse osisID='Mark.8.30'>Men det forbaud han deim strengt å segja med nokon.</verse>
        <verse osisID='Mark.8.31'>So tok han til å læra deim at Menneskjesonen laut lida mykje, og at styresmennerne og dei øvsteprestarne og dei skriftlærde skulde skjota honom ifrå seg, og at han laut lata livet, men tri dagar etter skulde han standa upp att.</verse>
        <verse osisID='Mark.8.32'>Og det sagde han med reine ord. Då tok Peter honom til sides og tok til å telja for honom.</verse>
        <verse osisID='Mark.8.33'>Men han snudde seg, og då han såg læresveinarne sine, tala han strengt til Peter og sagde: «Burt frå augo mine, Satan! Du hev ingen tanke for det som er Guds vilje, men berre for det som er menneskjevilje.»</verse>
        <verse osisID='Mark.8.34'>So kalla han folket til seg saman med læresveinarne sine og sagde: «Vil nokon vera i lag med meg, so lyt han gløyma seg sjølv, og taka krossen sin upp og fylgja etter meg.</verse>
        <verse osisID='Mark.8.35'>For den som vil berga livet sitt, skal missa det; men den som misser livet for mi og evangeliet skuld, han skal berga det.</verse>
        <verse osisID='Mark.8.36'>Kva gagnar det eit menneskje å vinna heile verdi, men tapa sjæli si?</verse>
        <verse osisID='Mark.8.37'>For kva kann menneskjet gjeva i byte for sjæli si?</verse>
        <verse osisID='Mark.8.38'>For den som skjemmest ved meg og ordi mine i denne utrue og synduge ætti, honom skal og Menneskjesonen skjemmast ved når han kjem i herlegdomen åt Far sin med dei heilage englarne.</verse>
      </chapter>
      <chapter osisID='Mark.9'>
        <verse osisID='Mark.9.1'>Det segjer eg dykk for sant,» sagde han: «Sume av deim som her stend, skal ikkje smaka dauden fyrr dei ser at Guds rike hev kome med velde.»</verse>
        <verse osisID='Mark.9.2'>Seks dagar etter tok Jesus Peter og Jakob og Johannes med seg upp på eit høgt fjell; der var dei åleine for seg sjølve. Då vart han forklåra for augo deira,</verse>
        <verse osisID='Mark.9.3'>og klædi hans vart skinande kvite, so ingen bleikjar i verdi kunde ha gjort deim so kvite.</verse>
        <verse osisID='Mark.9.4'>Og Elia synte seg for deim saman med Moses; dei stod og tala med Jesus.</verse>
        <verse osisID='Mark.9.5'>Då tok Peter til ords og sagde til Jesus: «Meister, det er godt me er her! Lat oss gjera tri hytter, ei åt deg, og ei åt Moses, og ei åt Elia!»</verse>
        <verse osisID='Mark.9.6'>Han visste ikkje kva han skulde segja; for dei var fulle av otte.</verse>
        <verse osisID='Mark.9.7'>So kom det ei sky og skygde yver deim, og or skyi kom det ei røyst: «Dette er Son min, han som eg elskar. Høyr på honom!»</verse>
        <verse osisID='Mark.9.8'>Men best dei skoda ikring seg, såg dei ingen meir utan Jesus - han var åleine hjå deim.</verse>
        <verse osisID='Mark.9.9'>Då dei gjekk ned av fjellet, sagde han med deim at dei ikkje måtte tala til nokon um det dei hadde set, fyrr Menneskjesonen var staden upp frå dei daude.</verse>
        <verse osisID='Mark.9.10'>Det ordet merka dei seg, men undrast seg imillom kva det skulde tyda: «standa upp frå dei daude».</verse>
        <verse osisID='Mark.9.11'>So spurde dei honom: «Segjer ikkje dei skriftlærde at fyrst lyt Elia koma?»</verse>
        <verse osisID='Mark.9.12'>Ja, fyrst kjem Elia og set alt i rett lag att, svara han; «og kva er det som stend skrive um Menneskjesonen? At han skal lida mykje og agtast for inkje!</verse>
        <verse osisID='Mark.9.13'>Men eg segjer dykk at Elia og er komen, og dei gjorde med honom slikt dei vilde, som skrive er um honom.»</verse>
        <verse osisID='Mark.9.14'>Då dei kom til læresveinarne, såg dei ein stor folkehop kringum deim, og nokre skriftlærde som var i ordkast med deim.</verse>
        <verse osisID='Mark.9.15'>Og med same folkemengdi fekk sjå honom, vart dei reint forstøkte, og sprang imot honom og helsa.</verse>
        <verse osisID='Mark.9.16'>«Kva er det de dregst med deim um?» spurde han.</verse>
        <verse osisID='Mark.9.17'>Då svara ein av folket: «Meister, eg er komen til deg med son min. Han hev ei mållaus ånd i seg;</verse>
        <verse osisID='Mark.9.18'>når ho tek honom, riv ho og slit i honom, so fraudi stend utor munnen, og han skjer tenner og visnar burt. Eg bad læresveinarne dine at dei vilde driva henne ut, men dei var ’kje god til.»</verse>
        <verse osisID='Mark.9.19'>Då tok Jesus til ords og sagde: «Å, du vantrune ætt! Kor lenge skal eg vera hjå dykk? Kor lenge skal eg tola dykk? Kom hit til meg med honom!»</verse>
        <verse osisID='Mark.9.20'>So leidde dei guten burt til honom, og med same han såg Jesus, reiv åndi i honom, so han stupte i marki og velte seg og togg fraud.</verse>
        <verse osisID='Mark.9.21'>«Kor lenge hev han havt det so?» spurde Jesus. «Frå han var eit lite barn,» svara faren;</verse>
        <verse osisID='Mark.9.22'>«og ofte hev åndi kasta honom både i elden og i vatnet, og vilja gjort ende på honom. Men er det mogelegt for deg, so gjer sælebot på oss og hjelp oss!»</verse>
        <verse osisID='Mark.9.23'>«Um det er mogelegt for meg -?» svara Jesus. «Alt er mogelegt for den som trur!»</verse>
        <verse osisID='Mark.9.24'>Og straks ropa far åt barnet: «Eg trur! Hjelp mi vantru!»</verse>
        <verse osisID='Mark.9.25'>Då Jesus såg at folket strøymde til, truga han den ureine åndi og sagde: «Du mållause og dauve ånd, far utor honom, segjer eg, og far aldri i honom meir!»</verse>
        <verse osisID='Mark.9.26'>Då hua ho og reiv hardt i guten og for ut. Og han vart som eit lik, so dei fleste sagde: «Han hev slokna!»</verse>
        <verse osisID='Mark.9.27'>Men Jesus tok honom i handi og vekte honom; då reiste han seg upp.</verse>
        <verse osisID='Mark.9.28'>Då Jesus var komen i hus, og læresveinarne var åleine med honom, spurde dei: «Kvi kunde ikkje me driva ut åndi?»</verse>
        <verse osisID='Mark.9.29'>Han svara: «Dette slaget kann ikkje drivast ut på anna vis enn med bøn og fasta.»</verse>
        <verse osisID='Mark.9.30'>So tok dei ut derifrå og for gjenom Galilæa. Men han vilde ikkje nokon skulde vita det;</verse>
        <verse osisID='Mark.9.31'>for han lærde sveinarne sine og sagde: Menneskjesonen skal gjevast yver i menneskjehender, og dei skal drepa honom; og tri dagar etter han er drepen, skal han standa upp att.</verse>
        <verse osisID='Mark.9.32'>Men dei skyna ’kje det ordet, og torde ikkje spyrja honom.</verse>
        <verse osisID='Mark.9.33'>So kom dei til Kapernaum, og då han var heime att, spurde han deim: «Kva var det de tala um på vegen?»</verse>
        <verse osisID='Mark.9.34'>Dei tagde; for på vegen hadde dei tala med einannan um kven som var størst.</verse>
        <verse osisID='Mark.9.35'>Då sette han seg og kalla til seg dei tolv, og sagde med deim: «Vil nokon vera den fyrste, so skal han vera den siste av alle og tenar for alle!»</verse>
        <verse osisID='Mark.9.36'>So tok han eit lite barn og sette midt imillom deim og tok det i fang og sagde til deim:</verse>
        <verse osisID='Mark.9.37'>«Den som tek imot eit sovore barn for mitt namn skuld, han tek imot meg; og den som tek imot meg, tek ikkje imot meg, men den som sende meg.»</verse>
        <verse osisID='Mark.9.38'>Johannes sagde til honom: «Meister, me såg at ein som ikkje er i fylgje med oss, dreiv ut vonde ånder i ditt namn, og me forbaud honom det, for di han ikkje var i fylgje med oss.»</verse>
        <verse osisID='Mark.9.39'>«De skal ikkje forbjoda honom det,» sagde Jesus, «for den som gjer eit under i mitt namn, kann ikkje so snart tala vondt um meg;</verse>
        <verse osisID='Mark.9.40'>den som ikkje er imot oss, held med oss.</verse>
        <verse osisID='Mark.9.41'>For den som gjev dykk ei skål med vatn for di de høyrer Kristus til, han skal ikkje missa si løn, det segjer eg dykk for visst.</verse>
        <verse osisID='Mark.9.42'>Men den som legg ei snara for ein av desse små som trur, for honom var det mykje betre um det var lagt ein kvernstein um halsen hans, og han var kasta i havet.</verse>
        <verse osisID='Mark.9.43'>Dersom handi di freistar deg, so hogg henne av! Det er betre du gjeng vanfør inn til livet, enn at du hev båe henderne dine og kjem i helvite, i den usløkkjande elden,</verse>
        <verse osisID='Mark.9.44'>der ormen deira ikkje døyr, og elden ikkje sloknar.</verse>
        <verse osisID='Mark.9.45'>Og dersom foten din freistar deg, so hogg honom av! Det er betre du gjeng einføtt inn til livet, enn at du hev båe føterne dine og vert kasta i helvite,</verse>
        <verse osisID='Mark.9.46'>der ormen deira ikkje døyr, og elden ikkje sloknar.</verse>
        <verse osisID='Mark.9.47'>Og dersom auga ditt freistar deg, so riv det ut! Det er betre du gjeng einøygd inn i Guds rike, enn at du hev tvo augo og vert kasta i helvite,</verse>
        <verse osisID='Mark.9.48'>der ormen deira ikkje døyr og elden ikkje sloknar.</verse>
        <verse osisID='Mark.9.49'>For kvart menneskje skal saltast med eld, liksom kvart offer vert salta med salt.</verse>
        <verse osisID='Mark.9.50'>Salt er ein godt; men vert saltet saltlaust, kva vil de då salta det med? Hav salt i dykk sjølve, og haldt fred med kvarandre!»</verse>
      </chapter>
      <chapter osisID='Mark.10'>
        <verse osisID='Mark.10.1'>So tok han ut derifrå, og for til Juda-bygderne og bygderne på hi sida Jordan. Og folket samla seg att ikring honom, og han lærde deim, som han var van med.</verse>
        <verse osisID='Mark.10.2'>Då kom det nokre farisæarar og spurde honom: «Tru ein mann hev lov til å skilja seg frå kona si?» Det var for å freista honom dei spurde um det.</verse>
        <verse osisID='Mark.10.3'>«Kva hev Moses sagt dykk fyre?» sagde Jesus.</verse>
        <verse osisID='Mark.10.4'>«Moses gav lov til å skriva eit skilsmålsbrev og senda henne frå seg,» svara dei.</verse>
        <verse osisID='Mark.10.5'>Då sagde han til deim: «Av di de er so hardhjarta, skreiv Moses den lovi for dykk.</verse>
        <verse osisID='Mark.10.6'>Men alt ifrå fyrste skapingstidi gjorde Gud deim til mann og kvinna.</verse>
        <verse osisID='Mark.10.7'>Difor skal mannen skiljast med far sin og mor si,</verse>
        <verse osisID='Mark.10.8'>og dei tvo skal vera eitt kjøt. So er dei då ikkje lenger tvo, men eitt kjøt,</verse>
        <verse osisID='Mark.10.9'>og det som Gud hev bunde i hop, det skal ikkje menneskja skilja.»</verse>
        <verse osisID='Mark.10.10'>Heime spurde læresveinarne honom att um det same.</verse>
        <verse osisID='Mark.10.11'>Då sagde han til deim: «Den som skil seg frå kona si og gifter seg med ei onnor, bryt egteskapet med henne, og gjer hor.</verse>
        <verse osisID='Mark.10.12'>Og dersom ho skil seg frå mannen sin, og gifter seg med ein annan, gjer ho hor.»</verse>
        <verse osisID='Mark.10.13'>Og dei bar småborn til honom, so han skulde røra ved deim, men læresveinarne truga deim som bar deim.</verse>
        <verse osisID='Mark.10.14'>Då Jesus såg det, vart han harm og sagde til deim: «Lat småborni koma til meg; hindra deim ikkje! for Guds rike høyrer slike til.</verse>
        <verse osisID='Mark.10.15'>Det segjer eg dykk for sant: Den som ikkje tek imot Guds rike som eit lite barn, han skal på ingen måte koma inn i det.»</verse>
        <verse osisID='Mark.10.16'>So tok han deim i fanget og lagde henderne på deim og velsigna deim.</verse>
        <verse osisID='Mark.10.17'>Då han kom ut på vegen, sprang det ein fram og fall på kne for honom og spurde: «Gode meister, kva skal eg gjera so eg kann vinna eit æveleg liv?»</verse>
        <verse osisID='Mark.10.18'>«Kvi kallar du meg god?» sagde Jesus. «Ingen er god utan ein - Gud!</verse>
        <verse osisID='Mark.10.19'>Bodi kjenner du: «Du skal ikkje drepa! Du skal ikkje gjera hor! Du skal ikkje stela! Du skal ikkje vitna rangt! Du skal ikkje slå under deg annan manns eigedom! Du skal æra far din og mor di!»»</verse>
        <verse osisID='Mark.10.20'>«Meister,» svara han, «alt det hev eg halde frå eg var ung.»</verse>
        <verse osisID='Mark.10.21'>Då såg Jesus på honom og fekk honom kjær. So sagde han: «Eitt vantar deg: Gakk burt og sel alt det du hev, og gjev det til dei fatige, so fær du ein skatt i himmelen; og kom so og fylg meg!»</verse>
        <verse osisID='Mark.10.22'>Ved det ordet for det ein skugge yver andlitet hans, og han gjekk sturen burt; for han åtte mykje.</verse>
        <verse osisID='Mark.10.23'>Då såg Jesus kringum seg og sagde til læresveinarne sine: «Kor vandt det er for den som eig mykje å koma inn i Guds rike!»</verse>
        <verse osisID='Mark.10.24'>Læresveinarne stokk yver ordi hans. Men Jesus tok til ords att og sagde: «Kor vandt det er, borni mine, å koma inn i Guds rike for deim som set si lit til rikdom!</verse>
        <verse osisID='Mark.10.25'>Det er lettare for ein kamel å ganga gjenom eit nålauga enn for ein rik å koma inn i Guds rike!</verse>
        <verse osisID='Mark.10.26'>Då vart dei endå meir forfærde. «Kven kann då verta frelst?» ropa dei.</verse>
        <verse osisID='Mark.10.27'>Jesus såg på deim og sagde: «For menneskje er det umogelegt, men ikkje for Gud; for alt er mogelegt for Gud.»</verse>
        <verse osisID='Mark.10.28'>Då tok Peter til ords og sagde til honom: «Enn me som hev skilt oss med alt og fylgt deg!»</verse>
        <verse osisID='Mark.10.29'>Og Jesus svara: «Det segjer eg dykk for sant: Det er ingen hev skilt seg med heim eller brør eller syster eller mor eller far eller born eller gardar for mi og evangeliet skuld,</verse>
        <verse osisID='Mark.10.30'>utan han skal få det att hundrad gonger - no i denne tidi heim og brør og syster og møder og born og gardar, alt um han jamt er i fåre, og i den verdi som kjem eit æveleg liv.</verse>
        <verse osisID='Mark.10.31'>Men mange som no er med dei fyrste, skal då vera millom dei siste, og dei siste millom dei fyrste.</verse>
        <verse osisID='Mark.10.32'>No var dei på vegen upp til Jerusalem. Jesus gjekk fyre deim, og dei undrast, og dei som fylgde, var fulle av otte. Då samla han atter dei tolv ikring seg, og tok til å tala til deim um det som skulde henda honom:</verse>
        <verse osisID='Mark.10.33'>No fer me upp til Jerusalem, og Menneskjesonen skal gjevast i henderne på dei øvste prestarne og dei skriftlærde, og dei skal døma honom frå livet og gjeva honom yver til heidningarne;</verse>
        <verse osisID='Mark.10.34'>og dei skal spotta honom og sputta på honom og hudfletta honom og drepa honom; men tri dagar etter skal han standa upp att.»</verse>
        <verse osisID='Mark.10.35'>Jakob og Johannes, sønerne åt Sebedæus, kom til honom og sagde: «Meister, det er noko me vil beda deg um! Vil du gjera det for oss?»</verse>
        <verse osisID='Mark.10.36'>«Kva vil de eg skal gjera for dykk?» sagde han.</verse>
        <verse osisID='Mark.10.37'>«Lova oss at me skal få sitja innmed deg i din herlegdom, ein på di høgre og ein på di vinstre sida!» svara dei.</verse>
        <verse osisID='Mark.10.38'>«De veit ikkje kva de bed um,» sagde Jesus. Kann de drikka den skåli som eg drikk, eller taka den dåpen som eg tek?»</verse>
        <verse osisID='Mark.10.39'>«Ja, det kann me,» sagde dei. Då sagde Jesus til deim: «Den skåli eg drikk, skal de drikka, den dåpen eg fær, skal de få;</verse>
        <verse osisID='Mark.10.40'>men sætet ved mi høgre eller vinstre sida er det ikkje mi sak å gjeva burt; det lyt dei få som det er etla åt.»</verse>
        <verse osisID='Mark.10.41'>Då dei ti høyrde det, tok dei til å harmast på Jakob og Johannes.</verse>
        <verse osisID='Mark.10.42'>Då kalla Jesus deim til seg og sagde: «De veit at dei som gjeld for fyrstar, råder yver folki sine, og stormennerne deira heldt deim i age.</verse>
        <verse osisID='Mark.10.43'>Men so er det ikkje hjå dykk; den som vil vera stor millom dykk, lyt tena dei andre,</verse>
        <verse osisID='Mark.10.44'>og den som vil vera den fyrste av dykk, lyt vera træl for dykk alle.</verse>
        <verse osisID='Mark.10.45'>For Menneskjesonen er ’kje heller komen for å tenast, men for å tena og gjeva sitt liv til løysepening for mange.»</verse>
        <verse osisID='Mark.10.46'>So kom dei til Jeriko. Då Jesus tok ut att frå Jeriko med læresveinarne sine og ein svær folkehop, sat son åt Timæus, Bartimæus, ein blind tiggar, attmed vegen,</verse>
        <verse osisID='Mark.10.47'>og då han høyrde det var Jesus frå Nasaret, tok han på å ropa: «Jesus, Davids son, gjer sælebot på meg!»</verse>
        <verse osisID='Mark.10.48'>Mange truga honom, og sagde han skulde tegja; men han ropa berre endå meir: «Davids son, gjer sælebot på meg!»</verse>
        <verse osisID='Mark.10.49'>Jesus stana og sagde: «Ropa honom hit!» Då ropa dei på den blinde og sagde til honom: «Ver hugheil! Reis deg upp! Han ropar på deg!»</verse>
        <verse osisID='Mark.10.50'>So kasta han av seg kjolen og spratt upp og kom burt til Jesus.</verse>
        <verse osisID='Mark.10.51'>Og Jesus sagde til honom: «Kva vil du eg skal gjera for deg?» «Meister, lat meg få att syni!» svara den blinde.</verse>
        <verse osisID='Mark.10.52'>Då sagde Jesus til honom: «Gakk heim att! Trui di hev hjelpt deg.» Og med ein gong fekk han att syni, og fylgde Jesus på vegen.</verse>
      </chapter>
      <chapter osisID='Mark.11'>
        <verse osisID='Mark.11.1'>Då dei kom burtimot Jerusalem, til Betfage og Betania ved Oljeberget, sende Jesus tvo av læresveinarne sine i veg og sagde til deim:</verse>
        <verse osisID='Mark.11.2'>«Gakk burt i den grendi som ligg beint framfor dykk! Med det same de kjem der, finn de ein fole som stend bunden, og som det endå aldri hev sete noko menneskje på; den skal de løysa og koma hit med!</verse>
        <verse osisID='Mark.11.3'>Og dersom nokon segjer med dykk: «Kvi gjer de det?» so skal de svara: «Herren treng um honom, og sender honom straks attende.»»</verse>
        <verse osisID='Mark.11.4'>So gjekk dei og fann folen; han stod bunden uti gata attmed ei dør, og dei løyste honom.</verse>
        <verse osisID='Mark.11.5'>Nokre folk som stod der, sagde til deim: «Kva gjer de? løyser de folen?»</verse>
        <verse osisID='Mark.11.6'>Dei svara so som Jesus hadde sagt; då let folket deim ganga.</verse>
        <verse osisID='Mark.11.7'>So kom dei til Jesus med folen og lagde kjolarne sine på honom, og Jesus sette seg uppå.</verse>
        <verse osisID='Mark.11.8'>Og mange breidde klædi sine på vegen, andre strådde lauv, som dei hadde henta frå marki.</verse>
        <verse osisID='Mark.11.9'>Og dei som gjekk fyre, og dei som fylgde etter, ropa: «Hosianna! Velsigna vere han som kjem i Herrens namn!</verse>
        <verse osisID='Mark.11.10'>Velsigna vere vår fader Davids rike som kjem! Hosianna i det høgste!»</verse>
        <verse osisID='Mark.11.11'>So kom han til Jerusalem og gjekk inn i templet. Der såg han seg ikring allstad; men då det tok til å kvelda, gjekk han ut til Betania med dei tolv.</verse>
        <verse osisID='Mark.11.12'>Dagen etter, då dei gjekk frå Betania, kjende han seg svolten.</verse>
        <verse osisID='Mark.11.13'>Langt burte såg han eit fiketre med lauv på; han gjekk burtåt, og vilde sjå um han kunde finna noko på det; men då han kom dit, fann han ’kje anna enn lauv; for det var ikkje tidi for fikor.</verse>
        <verse osisID='Mark.11.14'>Då tala han til treet og sagde: «Gjev aldri i verdi nokon må koma til å eta frukt av deg meir!» Og det høyrde læresveinarne på.</verse>
        <verse osisID='Mark.11.15'>Då dei kom til Jerusalem, gjekk han inn i templet og tok til å driva ut deim som handla i heilagdomen; han velte bordi åt pengevekslarane og krakkarne åt deim som selde duvor,</verse>
        <verse osisID='Mark.11.16'>og let ingen få lov til å bera nokon reidskap gjenom templet.</verse>
        <verse osisID='Mark.11.17'>Og han lærde deim og sagde: «Stend det ’kje skrive: «Mitt hus skal kallast eit bønehus for alle folk?» Men de hev gjort det til eit røvarbol.»</verse>
        <verse osisID='Mark.11.18'>Dei øvste prestarne og dei skriftlærde fekk høyra det, og lurde på korleis dei skulde få teke livet av honom; dei var rædde honom; for alle folk var hugtekne av læra hans.</verse>
        <verse osisID='Mark.11.19'>Men når det leid til kvelds, gjekk han alltid ut or byen.</verse>
        <verse osisID='Mark.11.20'>Då dei tidleg um morgonen gjekk framum fiketreet, såg dei at det hadde turka radt ifrå roti.</verse>
        <verse osisID='Mark.11.21'>Peter kom i hug dei ordi Jesus hadde lyst, og sagde: «Meister, sjå fiketreet som du banna, hev turka!»</verse>
        <verse osisID='Mark.11.22'>Då tok Jesus til ords og sagde: «Hav tru til Gud!</verse>
        <verse osisID='Mark.11.23'>Det segjer eg dykk for sant: Um nokon segjer til dette fjellet: Lyft deg upp og kasta deg ut i havet! og ikkje hev tvil i hjarta, men trur at det vil ganga som han segjer, so skal det ganga som han vil.</verse>
        <verse osisID='Mark.11.24'>Difor segjer eg dykk: Kva de bed um og ynskjer etter, so tru visst at de alt hev fenge det - då fær de det!</verse>
        <verse osisID='Mark.11.25'>Og når de stend og bed, og hev noko imot einkvan, so tilgjev honom det! Då skal og far dykkar i himmelen tilgjeva dykk for misgjerningarne dykkar!</verse>
        <verse osisID='Mark.11.26'>Men um de ikkje tilgjev, skal ikkje heller far dykkar i himmelen tilgjeva dykkar misgjerningar.»</verse>
        <verse osisID='Mark.11.27'>So kom dei til Jerusalem att. Og med han gjekk ikring i templet, kom dei øvste prestarne og dei skriftlærde og styresmennerne burt til honom</verse>
        <verse osisID='Mark.11.28'>og sagde: «Kva rett hev du til å gjera dette, eller kven gav deg retten til å gjera det?»</verse>
        <verse osisID='Mark.11.29'>«Eg vil spyrja dykk um ein ting,» sagde Jesus. «Svara meg, so skal eg segja dykk kva rett eg hev til å gjera dette:</verse>
        <verse osisID='Mark.11.30'>Var dåpen åt Johannes frå himmelen eller frå menneskje? Svara meg!»</verse>
        <verse osisID='Mark.11.31'>Då lagde dei yver med kvarandre og sagde: «Svarar me: «Frå himmelen,» so segjer han: «Kvi trudde de honom då ikkje?»</verse>
        <verse osisID='Mark.11.32'>Lat oss heller svara: «Frå menneskje!»» men det torde dei ikkje for folket; for alle trudde at Johannes var retteleg ein profet.</verse>
        <verse osisID='Mark.11.33'>So svara dei honom: «Det veit me ikkje.» «Då segjer ikkje eg dykk heller kva rett eg hev til å gjera dette,» sagde Jesus.</verse>
      </chapter>
      <chapter osisID='Mark.12'>
        <verse osisID='Mark.12.1'>So tok han til å tala til deim i likningar: «Det var ein mann som laga seg ein vingard, og sette gjerde kringum, og grov ei vinpersa, og bygde eit tårn; so leigde han hagen burt til brukarar og for utanlands.</verse>
        <verse osisID='Mark.12.2'>Då tidi kom, sende han ein svein til brukarane, og vilde få noko av det som var avla i vingarden.</verse>
        <verse osisID='Mark.12.3'>Men brukarane greip sveinen og dengde honom, og sende honom burt med tome hender.</verse>
        <verse osisID='Mark.12.4'>So sende han ein annan svein til deim; den slo dei i hovudet og hædde honom.</verse>
        <verse osisID='Mark.12.5'>Og han sende ein til; honom slo dei i hel. Og mange fleire: sume skamslo dei, og sume drap dei.</verse>
        <verse osisID='Mark.12.6'>No hadde han berre ein att, ein son, som han heldt hjarteleg av. Til slutt sende han honom og til brukarane; «Dei hev no vel age for son min!» tenkte han.</verse>
        <verse osisID='Mark.12.7'>Men brukarane sagde seg imillom: «Der er ervingen! Kom, lat oss slå honom i hel, so fær me arven!»</verse>
        <verse osisID='Mark.12.8'>So tok dei honom og slo honom i hel og kasta honom ut or vingarden.</verse>
        <verse osisID='Mark.12.9'>Kva skal han no gjera, han som eig vinhagen? Han skal koma og gjera ende på brukarane og lata andre få vingarden.</verse>
        <verse osisID='Mark.12.10'>Hev de ’kje lese dette skriftordet heller: «Den steinen byggjarane vanda, Den var det som vart hyrnestein;</verse>
        <verse osisID='Mark.12.11'>D’er Herren sjølv som so hev gjort det; For oss er det eit under stort?»»</verse>
        <verse osisID='Mark.12.12'>Då vilde dei ha gripe honom, for dei skyna at det var deim han hadde meint med likningi si. Men dei torde ikkje for folket. So let dei honom vera og gjekk sin veg.</verse>
        <verse osisID='Mark.12.13'>Sidan sende dei nokre av farisæarane og Herodes-mennerne, som skulde fanga honom i ord.</verse>
        <verse osisID='Mark.12.14'>Dei kom og sagde til honom: «Meister, me veit du er ærleg og ikkje bryr deg um nokon; for du gjer ikkje skil på folk, men lærer oss sanningi um Guds veg - er det rett å svara skatt til keisaren, eller ikkje? Skal me gjera det, eller skal me lata vera?</verse>
        <verse osisID='Mark.12.15'>Men skyna vel hyklingi deira og sagde: «Kvi freistar de meg? Kom med ei sylvmynt, og lat meg få sjå henne!»</verse>
        <verse osisID='Mark.12.16'>So kom dei med ei, og han spurde: «Kva er dette for eit bilæte og namn?» «Det er keisarens,» svara dei.</verse>
        <verse osisID='Mark.12.17'>Då sagde han til deim: Gjev keisaren det som keisarens er, og Gud det som Guds er!» Og dei undrast mykje yver honom.</verse>
        <verse osisID='Mark.12.18'>So kom det nokre sadducæarar til honom - det er dei som segjer at det ikkje er noko uppstoda - dei tok til å spyrja honom og sagde:</verse>
        <verse osisID='Mark.12.19'>«Meister, Moses hev skrive den lovi for oss at når bror åt ein mann døyr barnlaus, og kona liver etter, då skal broren taka enkja og halda uppe ætti åt bror sin.</verse>
        <verse osisID='Mark.12.20'>No var det var ein gong sju brør. Den fyrste tok seg ei kona; han døydde, og det var ’kje born etter honom.</verse>
        <verse osisID='Mark.12.21'>So tok den andre enkja; han og døydde barnlaus. Like eins den tridje,</verse>
        <verse osisID='Mark.12.22'>og alle sju; ingen av deim hadde born etter seg. Sist av alle døydde kona.</verse>
        <verse osisID='Mark.12.23'>Kven av deim skal ho vera kona åt i eit anna liv, når dei hev stade upp att? For alle sju hev havt henne til kona.»</verse>
        <verse osisID='Mark.12.24'>«Syner ’kje dette at de fer vilt, og ikkje kjenner skrifterne og ikkje Guds magt?» svara Jesus.</verse>
        <verse osisID='Mark.12.25'>«Når dei hev stade upp frå dei daude, gifter dei seg ikkje, og vert ikkje burtgifte; dei er som englarne i himmelen.</verse>
        <verse osisID='Mark.12.26'>Men um dei avlidne - at dei skal standa upp att - hev de ’kje lese i boki åt Moses, i soga um klungeren, korleis Gud sagde til honom: «Eg er Abrahams Gud og Isaks Gud og Jakobs Gud?»</verse>
        <verse osisID='Mark.12.27'>Og han er ikkje Gud for dei daude, men for dei livande. De tek storleg i mist.»</verse>
        <verse osisID='Mark.12.28'>Ein skriftlærd, som lydde på ordskiftet deira, og skyna at Jesus hadde svara deim godt, kom og spurde honom: «Kva for eit bod er det fyrste av alle?»</verse>
        <verse osisID='Mark.12.29'>Jesus svara: «Det fyrste er: «Høyr, Israel! Herren vår Gud, Herren er ein.</verse>
        <verse osisID='Mark.12.30'>Og du skal elska Herren, din Gud, av alt ditt hjarta og av all din hug og av alt ditt vit og av all di magt! Det er det fyrste bodet.»</verse>
        <verse osisID='Mark.12.31'>Det andre er dette: Du skal elska grannen din som deg sjølv! Det finst ikkje noko anna bod som er større enn desse.»</verse>
        <verse osisID='Mark.12.32'>«Vel tala du, meister,» sagde den skriftlærde, «og sant er det som du sagde, at han er ein og det finst ingen annan Gud enn han.</verse>
        <verse osisID='Mark.12.33'>Å elska honom av alt sitt hjarta og av alt sitt vit og av all si magt, og elska grannen sin som seg sjølv, det er meir enn alle brennoffer og slagtoffer.»</verse>
        <verse osisID='Mark.12.34'>Då Jesus høyrde kor visleg han svara, sagde han til honom: «Du er ikkje langt frå Guds rike.» Sidan torde ingen spyrja honom meir.</verse>
        <verse osisID='Mark.12.35'>Medan Jesus lærde folket i heilagdomen, tok han ein gong soleis til ords: «Korleis kann dei skriftlærde segja at Messias er Davids son?</verse>
        <verse osisID='Mark.12.36'>Sjølv sagde David - han fekk det frå den Heilage Ande -: «Herren sa til herren min: «Sit ved høgre handi mi, Til eg dine fiendar Fær for dine føter lagt!»»</verse>
        <verse osisID='Mark.12.37'>David kallar honom sjølv herre; korleis kann han då vera son hans?» Ålmugen høyrde gjerne på Jesus.</verse>
        <verse osisID='Mark.12.38'>Millom anna som han lærde deim, sagde han: «Tak dykk i vare for dei skriftlærde, som likar å ganga i lange kjolar, og vil helsast på torgi</verse>
        <verse osisID='Mark.12.39'>og hava dei fremste sessarne i synagogorne og høgste sæti i gjestebod;</verse>
        <verse osisID='Mark.12.40'>dei som et upp huset for enkjor og held lange bøner for syns skuld. Dei skal få so mykje strengare dom.»</verse>
        <verse osisID='Mark.12.41'>Ein gong sette han seg midt imot tempelkista, og såg på med folk lagde pengar i kista; og mange rike lagde mykje.</verse>
        <verse osisID='Mark.12.42'>So kom det ei fatig enkja og lagde tvo skjervar, det er so mykje som ein øyre.</verse>
        <verse osisID='Mark.12.43'>Då kalla han læresveinarne til seg og sagde: «Det segjer eg dykk for sant: Denne fatige enkja hev lagt meir enn alle dei som lagde i kista.</verse>
        <verse osisID='Mark.12.44'>For dei gav alle av nøgdi si; men ho gav av si fatige råd alt det ho åtte, alt ho hadde til å livberga seg med.»</verse>
      </chapter>
      <chapter osisID='Mark.13'>
        <verse osisID='Mark.13.1'>Då han gjekk ut or templet, sagde ein av læresveinarne til honom: «Meister, sjå for steinar og for bygningar!»</verse>
        <verse osisID='Mark.13.2'>«Ja, ser du desse store bygningarne!» svara Jesus. «Her ligg ikkje stein på stein som ikkje skal rivast laus.»</verse>
        <verse osisID='Mark.13.3'>Sidan, då han sat på Oljeberget midt imot templet, og det ikkje var nokon innmed, kom Peter og Jakob og Johannes og Andreas og spurde honom:</verse>
        <verse osisID='Mark.13.4'>«Seg oss: Når skal dette henda, og kva er teiknet me fær når alt dette er åt og skal koma?»</verse>
        <verse osisID='Mark.13.5'>Då tok Jesus soleis til ords: «Sjå dykk fyre, so ingen forvillar dykk!</verse>
        <verse osisID='Mark.13.6'>Mange skal taka mitt namn og segja: «Det er eg!» og føra mange på avveg.</verse>
        <verse osisID='Mark.13.7'>Men når de høyrer um ufred og tidend um ufred, so vert ikkje rædde! Dette lyt henda; men enden kjem ikkje endå.</verse>
        <verse osisID='Mark.13.8'>Folk skal reisa seg imot folk, og rike mot rike; det skal vera jordskjelv kring i landi, det skal vera uår og upprør. Det er det fyrste av føderiderne.</verse>
        <verse osisID='Mark.13.9'>Men sjå dykk fyre! Dei kjem til å draga dykk for domstolarne og piska dykk i synagogorne, og for landshovdingar og kongar skal de førast fram for mi skuld, so de kann vitna for deim.</verse>
        <verse osisID='Mark.13.10'>Og fyrst lyt evangeliet berast ut til alle folkeslag.</verse>
        <verse osisID='Mark.13.11'>Men når dei fører dykk burt og gjev dykk yver til retten, so syt ikkje for kva de skal tala! Det som vert gjeve dykk i same stundi, det skal de tala; for det er ikkje de som talar, men den Heilage Ande.</verse>
        <verse osisID='Mark.13.12'>Bror skal senda bror i dauden, og faren barnet sitt, og born skal standa fram mot foreldri sine, og valda at dei lyt døy.</verse>
        <verse osisID='Mark.13.13'>Og alle skal hata dykk for mitt namn skuld; men den som held ut til endes, han skal verta frelst.</verse>
        <verse osisID='Mark.13.14'>Men når de ser at den øydande styggedomen stend der han ikkje skulde» - agte vel på dette, du som les! - «då lyt dei som er i Judaland røma til fjells;</verse>
        <verse osisID='Mark.13.15'>den som er uppå taket, må ikkje stiga ned, og ikkje ganga inn og henta noko i huset sitt,</verse>
        <verse osisID='Mark.13.16'>og den som er utpå marki, må ikkje ganga heim etter kjolen sin!</verse>
        <verse osisID='Mark.13.17'>Stakkars deim som gjeng med barn eller gjev brjost i dei dagarne!</verse>
        <verse osisID='Mark.13.18'>Men bed at dette ikkje må henda um vinteren!</verse>
        <verse osisID='Mark.13.19'>For den tidi skal vera so hard at det aldri hev vore so hard ei tid frå upphavet åt skaparverket som Gud hev gjort, og til no, og vert ikkje sidan heller.</verse>
        <verse osisID='Mark.13.20'>Og gjorde ’kje Herren den tidi stutt, so vart ’kje eit liv berga; men for deira skuld som han valde seg ut, hev han gjort den tidi stutt.</verse>
        <verse osisID='Mark.13.21'>Um nokon då segjer med dykk: «Sjå her er Messias - Sjå der!» so må de ikkje tru det!</verse>
        <verse osisID='Mark.13.22'>For falske Messias’ar skal standa fram, og falske profetar, og gjera teikn og under for å forvilla dei utvalde, um det er råd.</verse>
        <verse osisID='Mark.13.23'>So sjå dykk fyre! Eg hev sagt dykk alt fyreåt.</verse>
        <verse osisID='Mark.13.24'>Men i dei dagarne, etter denne harde tidi, skal soli myrkjast, og månen missa sitt ljos;</verse>
        <verse osisID='Mark.13.25'>stjernorne skal falla ned frå himmelen, og himmelkrafterne skakast.</verse>
        <verse osisID='Mark.13.26'>Då skal dei sjå Menneskjesonen koma i skyi med stort velde og herlegdom,</verse>
        <verse osisID='Mark.13.27'>og då skal han senda ut englarne, og samla dei utvalde frå heimsens fire hyrno, frå ytste enden av jordi til ytste enden av himmelen.</verse>
        <verse osisID='Mark.13.28'>Lær ei likning av fiketreet: Når sevja hev kome i greinerne, og lauvet sprett, då veit de at sumaren er nær.</verse>
        <verse osisID='Mark.13.29'>Like eins når de ser dette hender, då veit de at han er utfor døri.</verse>
        <verse osisID='Mark.13.30'>Det segjer eg dykk for visst: Denne ætti skal ikkje forgangast fyrr alt dette hev hendt.</verse>
        <verse osisID='Mark.13.31'>Himmel og jord skal forgangast; men mine ord skal ikkje forgangast.</verse>
        <verse osisID='Mark.13.32'>Men den dagen og timen veit ingen, ikkje englarne i himmelen, og ikkje Sonen - ingen utan Faderen.</verse>
        <verse osisID='Mark.13.33'>Sjå dykk fyre, og vak! For de veit ikkje når tidi kjem.</verse>
        <verse osisID='Mark.13.34'>Det er liksom med ein mann som drog utanlands. Då han for heimantil, sette han sveinarne sine til å styra for seg. Kvar fekk sitt å gjera, og til portnaren sagde han at han laut vaka.</verse>
        <verse osisID='Mark.13.35'>So vak då! For de veit ’kje når husbonden kjem - um kvelden, eller midnattsbil, eller i otta, eller i dagrenningi.</verse>
        <verse osisID='Mark.13.36'>Lat honom ikkje finna dykk sovande, um han skulde koma uventande på dykk!</verse>
        <verse osisID='Mark.13.37'>Men det eg segjer dykk, det segjer eg alle: Ver vakne!»</verse>
      </chapter>
      <chapter osisID='Mark.14'>
        <verse osisID='Mark.14.1'>No var det berre tvo dagar att til påske- og søtebrødhelgi. Og dei øvste prestarne og dei skriftlærde leita etter ei råd til å gripa Jesus med list og slå honom i hel.</verse>
        <verse osisID='Mark.14.2'>«For på høgtidi torer me ikkje gjera det,» sagde dei; «elles kunde det verta upplaup blant folket!»</verse>
        <verse osisID='Mark.14.3'>Med Jesus var i Betania, hjå Spilte-Simon, og sat til bords, kom det inn ei kvinna med ei alabaster-krukka full av egte, dyr nardesalve. Ho braut sund krukka og helte salven ut yver hovudet hans.</verse>
        <verse osisID='Mark.14.4'>Då var det nokre som vart harme og sagde seg imillom: «Kva skulde den salve-øydingi vera til?</verse>
        <verse osisID='Mark.14.5'>Salven kunde vore seld for yver femti dalar og gjeven til dei fatige.» Og dei tala kvast til henne.</verse>
        <verse osisID='Mark.14.6'>Då sagde Jesus: «Lat henne vera i fred! Kvi er de so leide med henne? Det var vænt gjort det ho gjorde med meg.</verse>
        <verse osisID='Mark.14.7'>Dei fatige hev de alltid hjå dykk, og når de vil, kann de gjera vel imot deim; men meg hev de ikkje alltid.</verse>
        <verse osisID='Mark.14.8'>Ho gjorde det ho kunde; med denne salven budde ho likamen min fyre jordferdi.</verse>
        <verse osisID='Mark.14.9'>Og det segjer eg dykk for visst: Kvar i verdi evangeliet vert kunngjort, der skal dei og nemna det ho hev gjort, til minne um henne.»</verse>
        <verse osisID='Mark.14.10'>Judas Iskariot, den eine av dei tolv, gjekk til dei øvste prestarne og baud seg til å gjeva Jesus i henderne deira.</verse>
        <verse osisID='Mark.14.11'>Då dei høyrde det, vart dei glade, og lova dei skulde gjeva honom pengar, og sidan lurde han korleis han med tid og høve skulde få gjeve Jesus yver til deim.</verse>
        <verse osisID='Mark.14.12'>Den fyrste dagen i søtebrødhelgi - då påskelambet vart slagta - sagde læresveinarne med Jesus: «Kvar vil du me skal ganga av og laga til påskemålet for deg?»</verse>
        <verse osisID='Mark.14.13'>Då sende han tvo av læresveinarne i veg, og sagde til deim: «Gakk inn i byen! Der møter de ein mann som ber ei krukka med vatn; honom skal de fylgja,</verse>
        <verse osisID='Mark.14.14'>og der han gjeng inn, skal de segja med husbonden: «Meisteren helsar: Kvar er romet mitt, der eg kann eta påskemålet med læresveinarne mine?»</verse>
        <verse osisID='Mark.14.15'>Då syner han dykk ein stor sal, som stend ferdig med duka bord; der skal de stella til måltidi for oss.»</verse>
        <verse osisID='Mark.14.16'>So gjekk læresveinarne av stad, og då dei kom inn i byen, fann dei det so som han hadde sagt, og dei laga til påskelambet.</verse>
        <verse osisID='Mark.14.17'>Då det leid mot kvelden, kom Jesus med dei tolv,</verse>
        <verse osisID='Mark.14.18'>og då dei hadde sett seg til bords, sagde han: «Det segjer eg dykk for sant: Ein av dykk kjem til å svika meg, ein som et i lag med meg.»</verse>
        <verse osisID='Mark.14.19'>Då tok dei til å stura, og spurde honom, ein for ein: «Det er vel ’kje eg?»</verse>
        <verse osisID='Mark.14.20'>«Det er ein av dykk tolv, svara han, «den som duppar med meg i fatet.</verse>
        <verse osisID='Mark.14.21'>Menneskjesonen gjeng fulla burt, soleis som det er skrive um honom, men ve yver den mannen som veld at Menneskjesonen vert gjeven i fiendehand! Best for den mannen um han aldri var fødd!»</verse>
        <verse osisID='Mark.14.22'>Med dei sat til bords, tok han brødet, signa det og braut det, og gav deim og sagde: «Tak det! Dette er likamen min.»</verse>
        <verse osisID='Mark.14.23'>So tok han ein kalk, takka og gav deim, og dei drakk alle av kalken.</verse>
        <verse osisID='Mark.14.24'>Og han sagde med deim: Dette er blodet mitt, paktblodet, som renn for mange.</verse>
        <verse osisID='Mark.14.25'>Det segjer eg dykk for sant: Eg skal ikkje oftare drikka av druvesafti, fyrr den dagen kjem då eg drikk henne ny i Guds rike.»</verse>
        <verse osisID='Mark.14.26'>Då dei hadde sunge lovsongen, gjekk dei ut til Oljeberget.</verse>
        <verse osisID='Mark.14.27'>Og Jesus sagde: «De kjem alle til å styggjast ved meg. For det stend skrive: «Hyrdingen slær eg i hel, og sauern’ skal spreidast ikring.»</verse>
        <verse osisID='Mark.14.28'>Men når eg hev stade upp att, skal eg ganga fyre dykk til Galilæa.»</verse>
        <verse osisID='Mark.14.29'>Då sagde Peter: «Um so alle styggjest, so skal ikkje eg.»</verse>
        <verse osisID='Mark.14.30'>«Det segjer eg deg for sant,» svara Jesus: «No i denne natt, fyrr hanen hev gale tvo gonger, skal du avneitta meg tri gonger.»</verse>
        <verse osisID='Mark.14.31'>Men han tok endå sterkare i og sagde: «Um eg so lyt døy med deg, skal eg ikkje avneitta deg!» Det same sagde dei alle.</verse>
        <verse osisID='Mark.14.32'>So kom dei til ein stad som heiter Getsemane. Då segjer han til læresveinarne sine: «Sit her med eg bed!»</verse>
        <verse osisID='Mark.14.33'>Og han tok med seg Peter og Jakob og Johannes, og tok til å ottast og kvida seg.</verse>
        <verse osisID='Mark.14.34'>Og han sagde til deim: «Hjarta mitt er so fullt av sorg - det er som det vilde bresta. Ver her og vak!»</verse>
        <verse osisID='Mark.14.35'>So gjekk han eit lite stykke fram og kasta seg ned på jordi, og bad at denne stundi måtte skrida framum honom, um det var råd.</verse>
        <verse osisID='Mark.14.36'>«Abba» - Fader - sagde han, «alt er mogelegt for deg; tak denne skåli frå meg! Men ikkje som eg vil, berre som du vil!»</verse>
        <verse osisID='Mark.14.37'>Då han kom attende, såg han at dei hadde sovna. Då sagde han til Peter: «Simon, søv du? Var du ’kje god til å vaka ein time?</verse>
        <verse osisID='Mark.14.38'>Vak og bed, so de ikkje skal koma i freisting! Åndi er viljug, men kjøtet er veikt.»</verse>
        <verse osisID='Mark.14.39'>So gjekk han burt att og bad den same bøni.</verse>
        <verse osisID='Mark.14.40'>Då han kom attende, såg han at dei hadde sovna til att, for augo deira var tunge av svevn. Og dei visste ikkje kva dei skulde svara honom.</verse>
        <verse osisID='Mark.14.41'>So kom han tridje gongen, og sagde til deim: «De søv og kviler, de! Det er nok! Timen er komen. No skal Menneskjesonen gjevast i henderne på syndarar.</verse>
        <verse osisID='Mark.14.42'>Statt upp og lat oss ganga! Svikaren er ’kje langt undan!»</verse>
        <verse osisID='Mark.14.43'>Og straks - fyrr han hadde tala ut, kjem Judas, ein av dei tolv, og med honom ein flokk med sverd og stavar; dei kom frå dei øvste prestarne og dei skriftlærde og styresmennerne.</verse>
        <verse osisID='Mark.14.44'>Svikaren hadde avtala eit teikn med deim og sagt: «Den som eg kysser, han er det: tak honom, og før honom trygt burt!»</verse>
        <verse osisID='Mark.14.45'>Og med det same han kom, gjekk han fram til honom og sagde: «Rabbi!» og kysste honom.</verse>
        <verse osisID='Mark.14.46'>Då lagde dei hand på honom og tok honom.</verse>
        <verse osisID='Mark.14.47'>Men ein av deim som stod innmed, drog sverdet sitt og hogg øyra av tenaren åt øvstepresten.</verse>
        <verse osisID='Mark.14.48'>Og Jesus tok til ords og sagde: «De kjem med sverd og stavar og tek meg, som eg skulde vera ein røvar.</verse>
        <verse osisID='Mark.14.49'>Dag etter dag var eg hjå dykk i templet og lærde folket; då tok de meg ikkje. Men soleis laut skrifterne sannast.»</verse>
        <verse osisID='Mark.14.50'>Då tok dei alle ut ifrå honom og rømde.</verse>
        <verse osisID='Mark.14.51'>Ein ung mann fylgde etter honom, og hadde sveipt eit linklæde kring berre kroppen; dei vilde taka honom,</verse>
        <verse osisID='Mark.14.52'>men han slepte linklædet og rømde naken.</verse>
        <verse osisID='Mark.14.53'>Dei førde Jesus til øvstepresten, og der samla dei seg alle dei øvste prestarne og styresmennerne og dei skriftlærde.</verse>
        <verse osisID='Mark.14.54'>Peter fylgde eit langt stykke etter, til han kom inn i garden åt øvstepresten; der vart han sitjande hjå tenarane og vermde seg ved elden.</verse>
        <verse osisID='Mark.14.55'>Dei øvste prestarne og heile det Høge Rådet leita etter vitnemål mot Jesus, so dei kunde få dømt honom frå livet; men dei fekk ’kje noko på honom.</verse>
        <verse osisID='Mark.14.56'>Det var mange som vitna rangt imot honom, men vitnemåli høvde ikkje i hop.</verse>
        <verse osisID='Mark.14.57'>Då stod det fram nokre som og vitna rangt imot honom og sagde:</verse>
        <verse osisID='Mark.14.58'>«Me høyrde honom segja: «Eg skal riva ned dette templet som er gjort med hender, og på tri dagar skal eg byggja eit anna som ikkje er gjort med hender.»»</verse>
        <verse osisID='Mark.14.59'>Men endå høvde ’kje vitnemåli deira i hop.</verse>
        <verse osisID='Mark.14.60'>Og øvstepresten reiste seg og steig fram ibland deim og sagde til Jesus: «Svarar du inkje på det som desse vitnar imot deg?»</verse>
        <verse osisID='Mark.14.61'>Men Jesus tagde og svara ikkje eit ord. Då tok øvstepresten til ords att og spurde honom: «Er du Messias, son åt den Høglova?»</verse>
        <verse osisID='Mark.14.62'>«Ja, det er eg,» svara Jesus, «og de skal sjå Menneskjesonen sitja ved høgre handi åt Allmagti og koma med himmelskyerne.»</verse>
        <verse osisID='Mark.14.63'>Då reiv øvstepresten sund klædi sine og sagde: «Kva skal me med fleire vitne?</verse>
        <verse osisID='Mark.14.64'>No høyrde de gudsspottingi! Kva tykkjer de?» Dei dømde alle at han var skuldig til å døy.</verse>
        <verse osisID='Mark.14.65'>Og sume tok til å sputta på honom, og lagde eit plagg yver andlitet hans og slo honom med nevarne og sagde: «Seg kven det var!» Og tenarane tok imot honom med hogg.</verse>
        <verse osisID='Mark.14.66'>Med Peter var nedi gardsromet, kjem ei av tenestgjentorne hjå øvstepresten,</verse>
        <verse osisID='Mark.14.67'>og då ho såg Peter, som sat og vermde seg, stirde ho på honom og sagde: «Du var og med denne nasaræaren, Jesus!»</verse>
        <verse osisID='Mark.14.68'>Men han neitta og sagde: «Eg veit ikkje og skynar ikkje kva du talar um.» So gjekk han ut i fyregarden. Då gol hanen.</verse>
        <verse osisID='Mark.14.69'>Sidan fekk gjenta sjå honom att, og tok til å segja med deim som stod innmed: «Han der er ein av deim!»</verse>
        <verse osisID='Mark.14.70'>Men han neitta på nytt lag. Eit lite bel etter sagde dei som stod der på nytt til Peter: «Ja menn er du ein av deim! Du er då ein galilæar!»</verse>
        <verse osisID='Mark.14.71'>Då tok han til å banna og sverja: «Eg kjenner ikkje den mannen de talar um.»</verse>
        <verse osisID='Mark.14.72'>Og i det same gol hanen andre gongen. Då kom Peter i hug det ordet som Jesus hadde sagt til honom: Fyrr hanen hev gale tvo gonger, skal du avneitta meg tri gonger. Og han tok det til hjarta og gret.</verse>
      </chapter>
      <chapter osisID='Mark.15'>
        <verse osisID='Mark.15.1'>Det tok alt til å dagast då dei øvste prestarne med styresmennerne og dei skriftlærde - heile den Høgste Retten - var ferdige med rådleggjingi si. Då batt dei Jesus og førde honom burt og gav honom yver til Pilatus.</verse>
        <verse osisID='Mark.15.2'>Pilatus spurde honom: «Er du kongen yver jødarne?» - «Det er dine ord,» svara Jesus.</verse>
        <verse osisID='Mark.15.3'>Dei øvste prestarne kom med mange klagemål mot honom.</verse>
        <verse osisID='Mark.15.4'>Då spurde Pilatus honom att: «Svarar du ingen ting? Høyr alt det dei klagar deg for!»</verse>
        <verse osisID='Mark.15.5'>Men Jesus svara ikkje eit ord meir, so Pilatus tok til å undrast.</verse>
        <verse osisID='Mark.15.6'>Kvar høgtid gav Pilatus deim ein fange fri, den som dei sjølve bad um.</verse>
        <verse osisID='Mark.15.7'>Og ein som heitte Barabbas sat då fengsla i hop med nokre ufredsmenner; dei hadde gjort eit upplaup og drepe nokon.</verse>
        <verse osisID='Mark.15.8'>So kom folket upp og tok til å beda um det som Pilatus var van med å gjera for deim.</verse>
        <verse osisID='Mark.15.9'>Då svara han deim: «Vil de eg skal gjeva dykk jødekongen fri?»</verse>
        <verse osisID='Mark.15.10'>for han skyna det var av ovund dei øvste prestarne hadde gjeve Jesus yver til honom.</verse>
        <verse osisID='Mark.15.11'>Men dei øvste prestarne fekk eggja upp folket, so dei bad at han heller skulde gjeva deim Barabbas fri.</verse>
        <verse osisID='Mark.15.12'>Då tok Pilatus til ords att og sagde: «Kva vil de då eg skal gjera med honom som de kallar kongen yver jødarne?»</verse>
        <verse osisID='Mark.15.13'>Dei svara med å ropa: «Krossfest honom!»</verse>
        <verse osisID='Mark.15.14'>«Kva vondt hev han då gjort?» sagde Pilatus. Men dei ropa berre endå sterkare: «Krossfest honom!»</verse>
        <verse osisID='Mark.15.15'>Pilatus vilde gjerne gjera folket til lags. Han gav deim Barabbas fri, men Jesus let han piskast, og gav honom yver til hermennerne sine, so dei skulde krossfesta honom.</verse>
        <verse osisID='Mark.15.16'>Hermennerne førde Jesus inn i garden, i borgi, og kalla i hop heile vakti.</verse>
        <verse osisID='Mark.15.17'>Dei klædde honom i ei purpurkåpa, og sette på honom ein klungerkrans som dei hadde fletta,</verse>
        <verse osisID='Mark.15.18'>og tok til å helsa honom: «Heil deg, jødekonge!»</verse>
        <verse osisID='Mark.15.19'>So slo dei honom i hovudet med ei røyr, og sputta på honom, og lagde seg på kne og hyllte honom.</verse>
        <verse osisID='Mark.15.20'>Då dei hadde spotta honom som dei vilde, klædde dei av honom purpurkåpa, og hadde på honom hans eigne klæde, og so leidde dei honom ut og skulde krossfesta honom.</verse>
        <verse osisID='Mark.15.21'>Då gjekk det ein mann framum, som kom frå marki; det var Simon frå Kyrene, far åt Aleksander og Rufus; honom nøydde dei til å bera krossen hans.</verse>
        <verse osisID='Mark.15.22'>Dei førde honom til den staden som heiter Golgata - det er det same som Skallestaden -.</verse>
        <verse osisID='Mark.15.23'>Der baud dei honom vin med myrra i; men han vilde ikkje hava det.</verse>
        <verse osisID='Mark.15.24'>So feste dei honom til krossen. Klædi hans skifte dei millom seg, og drog strå um kva kvar skulde hava.</verse>
        <verse osisID='Mark.15.25'>Det var i den tridje timen dei krossfeste honom.</verse>
        <verse osisID='Mark.15.26'>På krossen var det sett ei innskrift som nemnde skuldi hans; ho lydde so: Kongen yver jødarne.</verse>
        <verse osisID='Mark.15.27'>Saman med honom krossfeste dei tvo røvarar, ein på hans høgre og ein på hans vinstre sida;</verse>
        <verse osisID='Mark.15.28'>og då sannast det skriftordet som segjer: «Og han vart rekna millom brotsmenner.»</verse>
        <verse osisID='Mark.15.29'>Dei som gjekk framum, hædde honom og riste på hovudet og sagde: «Å, du som riv ned templet og byggjer det upp att på tri dagar!</verse>
        <verse osisID='Mark.15.30'>Hjelp deg no sjølv, og stig ned av krossen!»</verse>
        <verse osisID='Mark.15.31'>Sameleis spotta dei øvste prestarne og, både dei og dei skriftlærde, og sagde seg imillom: «Andre hev han hjelpt, seg sjølv kann han ikkje hjelpa!</verse>
        <verse osisID='Mark.15.32'>Lat no Messias, Israels konge, stiga ned av krossen, so me kann sjå det og tru!» Dei som var krossfeste med honom, gav seg og til å skjella honom ut.</verse>
        <verse osisID='Mark.15.33'>Då den sette timen var komen, vart det myrkt yver heile landet, alt til den niande timen.</verse>
        <verse osisID='Mark.15.34'>Og i den niande timen ropa Jesus med høg røyst: «Elo’i, Elo’i, lama sabaktani?» det er: «Min Gud, min Gud, kvi hev du forlate meg?»</verse>
        <verse osisID='Mark.15.35'>Nokre av deim som stod der sagde, då dei høyrde det: «No ropar han på Elia!»</verse>
        <verse osisID='Mark.15.36'>Då sprang det ein fram, duppa ein svamp i vineddik, sette honom på ei tein og let Jesus få drikka og sagde: «Venta! Lat oss sjå um Elia kjem og vil taka honom ned!»</verse>
        <verse osisID='Mark.15.37'>Og Jesus gav ifrå seg eit høgt rop, og andast.</verse>
        <verse osisID='Mark.15.38'>Då rivna forhenget i templet midt i tvo, ovantil og radt ned.</verse>
        <verse osisID='Mark.15.39'>Og då hovudsmannen som stod der midt framfyre honom, såg korleis han andast, sagde han: «Den mannen var visst og sant Guds Son!»</verse>
        <verse osisID='Mark.15.40'>Det var og nokre kvinnor der, som stod eit stykke undan og såg på. Millom deim var både Maria Magdalena, og Maria mor åt Jakob den yngre og Joses, og Salome,</verse>
        <verse osisID='Mark.15.41'>som alle hadde fylgt honom med han var i Galilæa, og tent honom, og mange andre kvinnor, som hadde vore med honom upp til Jerusalem.</verse>
        <verse osisID='Mark.15.42'>Det var då fyrebuingsdagen eller dagen fyre kviledagen, og då det alt leid mot kvelden,</verse>
        <verse osisID='Mark.15.43'>kom Josef frå Arimatæa, ein gjæv rådsherre, som og venta på Guds rike; han våga seg til å ganga inn til Pilatus og beda um likamen åt Jesus.</verse>
        <verse osisID='Mark.15.44'>Pilatus undrast på um han alt var slokna;</verse>
        <verse osisID='Mark.15.45'>han kalla hovudsmannen til seg, og spurde um Jesus nyst var slokna, og då han hadde fenge vissa um det av hovudsmannen, let han Josef få liket.</verse>
        <verse osisID='Mark.15.46'>So kjøpte Josef linty og tok honom ned, sveipte honom i lintyet og lagde honom i ei grav som var hoggi ut i berget, og so velte han ein stein attfor gravopningi.</verse>
        <verse osisID='Mark.15.47'>Og Maria Magdalena og Joses-Maria såg staden der han vart lagd.</verse>
      </chapter>
      <chapter osisID='Mark.16'>
        <verse osisID='Mark.16.1'>Då kviledagen var ende, kjøpte Maria Magdalena og Jakobs-Maria og Salome angande kryddor; for dei vilde ganga av stad og salva honom.</verse>
        <verse osisID='Mark.16.2'>Ovtidleg den fyrste dagen i vika - det var so vidt soli hadde runne - kom dei til gravi.</verse>
        <verse osisID='Mark.16.3'>Då sagde dei seg imillom: «Kven skal me få til å velta steinen frå gravopningi?»</verse>
        <verse osisID='Mark.16.4'>Men då dei såg upp, vart dei vare at steinen var fråvelt, og han var ovstor.</verse>
        <verse osisID='Mark.16.5'>Då dei kom inn i gravi, såg dei ein ung mann, som sat på høgre sida, klædd i ein lang kvit kjole. Dei vart forfærde;</verse>
        <verse osisID='Mark.16.6'>men han sagde: «Ver ikkje forfærde! De leitar etter Jesus frå Nasaret, han som vart krossfest! Han hev stade upp att; han er ikkje her. Sjå her er staden der dei lagde honom.</verse>
        <verse osisID='Mark.16.7'>Men gakk no av stad og seg med læresveinarne hans og med Peter at han gjeng fyre dykk til Galilæa; der skal de sjå honom, som han hev sagt dykk.»</verse>
        <verse osisID='Mark.16.8'>Då gjekk dei ut att og rømde frå gravi; for fælska hadde teke deim, so dei skalv og var mest ifrå seg. Og dei tala ’kje eit ord til nokon, so rædde var dei.</verse>
        <verse osisID='Mark.16.9'>Då Jesus hadde stade upp att, tidleg den fyrste dagen i vika, synte han seg fyrst for Maria Magdalena, som han hadde drive sju vonde ånder utor.</verse>
        <verse osisID='Mark.16.10'>Ho gjekk av stad og sagde det til deim som hadde vore med honom, og som no syrgde og gret.</verse>
        <verse osisID='Mark.16.11'>Men då dei fekk høyra at han livde, og at ho hadde set honom, vilde dei ikkje tru det.</verse>
        <verse osisID='Mark.16.12'>Sidan synte han seg i ein annan skapnad for tvo av dei, som gjekk etter vegen og skulde ut på landet.</verse>
        <verse osisID='Mark.16.13'>Dei og kom og sagde det med dei andre, men dei trudde ikkje deim heller.</verse>
        <verse osisID='Mark.16.14'>Seinare synte han seg for dei elleve sjølve, med dei sat til bords; og han lasta deim for vantrui og tråskapen deira, at dei ikkje trudde deim som hadde set honom etter han var staden upp att.</verse>
        <verse osisID='Mark.16.15'>Og han sagde til deim: «Gakk ut i all verdi og kunngjer evangeliet for all skapningen!</verse>
        <verse osisID='Mark.16.16'>Den som trur og vert døypt, skal verta frelst, men den som ikkje trur, skal verta fordømd.</verse>
        <verse osisID='Mark.16.17'>Og desse teikni skal fylgja deim som trur: I mitt namn skal dei driva ut vonde ånder; dei skal tala med nye tungor;</verse>
        <verse osisID='Mark.16.18'>dei skal taka ormar i henderne, og um dei drikk noko som det er gift i, so skal det ikkje skada deim; legg dei henderne på sjuke, so skal dei få att helsa.»</verse>
        <verse osisID='Mark.16.19'>Etter Herren Jesus hadde tala til deim, vart han teken upp til himmels og sette seg ved Guds høgre hand.</verse>
        <verse osisID='Mark.16.20'>Og dei gjekk ut og tala Guds ord alle stader, og Herren var med deim og stadfeste ordet med dei teikni som fylgde med.</verse>
      </chapter>
    </div></osisText>
</osis>