<?xml version='1.0' encoding='UTF-8'?>
<osis xmlns:xsi='http://www.w3.org/2001/XMLSchema-instance' xsi:schemaLocation='http://www.bibletechnologies.net/2003/OSIS/namespace http://www.bibletechnologies.net/osisCore.2.1.1.xsd' xmlns='http://www.bibletechnologies.net/2003/OSIS/namespace'>
  <osisText osisIDWork='NorSMB' osisRefWork='Bible' xml:lang='XX'>
    <header>
      <revisionDesc>
        <date>2012-01-27</date>
        <p>initial OSIS 2.1.1 version</p>
      </revisionDesc>
      <work osisWork='NorSMB'>
        <title>Studentmållagsbibelen frå 1921</title>
        <contributor/>
        <creator>Mod2Zef (5)</creator>
        <creator role='encoder'>ZefToOsis 1.0.0</creator>
        <subject/>
        <date>2012-01-27</date>
        <description>Den første komplette Bibel på nynorsk, utgitt av Studentmållaget i Oslo i 1921</description>
        <publisher/>
        <type type='OSIS'>Bible</type>
        <identifier type='OSIS'>NorSMB</identifier>
        <source>http://gamal.nynorsk.no/mu/smio/bibelen/</source>
        <language type='IETF'>NO</language>
        <relation/>
        <coverage>provide the bible to the nations of the world</coverage>
        <rights>Public Domain</rights>
        <scope/>
        <refSystem>Bible</refSystem>
      </work>
    </header>
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
    
  <div type='book' osisID='1Kgs'>
      <chapter osisID='1Kgs.1'>
        <verse osisID='1Kgs.1.1'>Kong David var no gamall og ut i åri komen, og han kunde ikkje halda varmen i seg, endå dei bredde klæde yver honom.</verse>
        <verse osisID='1Kgs.1.2'>Då sagde tenarane hans til honom: «Ein trong finna ei ung kvinna åt min herre kongen, ei ung møy som kunde vera hjå kongen og vyrdsla honom. Fekk ho liggja i fanget ditt, vart min herre kongen varm.»</verse>
        <verse osisID='1Kgs.1.3'>So leita dei då i heile Israelslandet etter ei fager gjenta, og dei fann Abisag frå Sunem og for til kongen med henne.</verse>
        <verse osisID='1Kgs.1.4'>Det var ei ovende væn gjenta; ho stelte for kongen og tente honom. Men elles hadde ikkje kongen umgjenge med henne.</verse>
        <verse osisID='1Kgs.1.5'>Men Adonia, som var son åt Haggit, gjorde seg sjølv høg og sagde: «Eg vil vera konge.» Han fekk seg vogner og hestfolk og femti mann som skulde springa fyre honom.</verse>
        <verse osisID='1Kgs.1.6'>Far hans hadde aldri såra honom noko sinn og sagt: «Kvi fer du soleis åt?» Han var attåt født ein ovvæn kar, og mor hans hadde født honom næst etter Absalom.</verse>
        <verse osisID='1Kgs.1.7'>Han gjekk på råd med Joab Serujason og med presten Abjatar, og dei slo lag med Adonia og hjelpte honom.</verse>
        <verse osisID='1Kgs.1.8'>Presten Sadok og Benaja Jojadason og profeten Natan, Sime’i og Re’i og stridskjemporne åt David heldt derimot ikkje med Adonia.</verse>
        <verse osisID='1Kgs.1.9'>Adonia slagta småfe og uksar og gjødkalvar ved Ormsteinen, som ligg attmed Rogel-kjelda; og han bad til seg dit alle brørne sine, kongssønerne, og alle dei Juda-menner som var i tenesta hjå kongen.</verse>
        <verse osisID='1Kgs.1.10'>Men profeten Natan og Benaja og stridskjemporne og Salomo, bror sin, bad han ikkje.</verse>
        <verse osisID='1Kgs.1.11'>Då tala Natan til Batseba, mor åt Salomo, soleis: «Du hev vel høyrt at Adonia, son åt Haggit, er vorten konge utan at vår herre David veit noko det um det?</verse>
        <verse osisID='1Kgs.1.12'>No vil eg gjeva deg ei råd, so du kann berga livet for deg sjølv og for Salomo, son din!</verse>
        <verse osisID='1Kgs.1.13'>Gakk inn til kong David og seg til honom: «Herre konge, hev du ikkje lova tenestkvinna di med eid at Salomo, son min, skal verta konge etter deg og sitja i din kongsstol? Kvifor hev då Adonia vorte konge?»</verse>
        <verse osisID='1Kgs.1.14'>Og medan du stend der og talar med kongen, skal eg koma inn og sanna det du segjer.»</verse>
        <verse osisID='1Kgs.1.15'>Batseba gjekk då inn i sengromet til kongen. Kongen var mykje gamall no, og Abisag frå Sunem tente honom.</verse>
        <verse osisID='1Kgs.1.16'>Batseba bøygde seg og kasta seg ned for kongen. Då spurde kongen: «Kva er det du vil?»</verse>
        <verse osisID='1Kgs.1.17'>Ho svara honom: «Herre, ved Herren, din Gud, hev du lova tenestkvinna di med eid, at Salomo, son min, skal vera konge etter deg; han skal sitja i kongsstolen din.</verse>
        <verse osisID='1Kgs.1.18'>Men sjå no er Adonia vorten konge, utan at du, herre konge, veit um det.</verse>
        <verse osisID='1Kgs.1.19'>Han hev slagta uksar og gjødkalvar og småfe i mengd og bede til seg alle kongssønerne og presten Abjatar og herføraren Joab; men Salomo, tenaren din, hev han ikkje bede.</verse>
        <verse osisID='1Kgs.1.20'>Heile Israel vender no augo til deg, herre konge, og ventar at du skal kunngjera kven som skal sitja i kongsstolen etter dine dagar, herre konge.</verse>
        <verse osisID='1Kgs.1.21'>Utan kann det henda, at når min herre kongen hev lagt seg til kvile hjå federne sine, so vert eg og Salomo, son min, rekna for brotsmenner.»</verse>
        <verse osisID='1Kgs.1.22'>Medan ho endå stod der og tala med kongen, kom profeten Natan.</verse>
        <verse osisID='1Kgs.1.23'>Og dei vitra kongen um det og sagde: «Profeten Natan er her.» Han steig fram for kongen og kasta seg å gruve på jordi for honom.</verse>
        <verse osisID='1Kgs.1.24'>So sagde Natan: «Herre konge, er det so du hev sagt at Adonia skal verta konge etter deg, at han skal sitja i kongsstolen din?</verse>
        <verse osisID='1Kgs.1.25'>Ja, for i dag hev han fare ned og slagta uksar og gjødkalvar og sauer i mengd og hev bede til seg alle kongssønerne og herførarane og presten Abjatar, og no et dei og drikk dei i lag med honom og ropar: «Live kong Adonia!»</verse>
        <verse osisID='1Kgs.1.26'>Men meg, tenaren din, og presten Sadok og Benaja Jojadason og din tenar Salomo hev han ikkje bede.</verse>
        <verse osisID='1Kgs.1.27'>Kann dette vera gjort etter din vilje, herre konge, utan at du hev late tenarane dine vita kven som skal sitja i kongsstolen din etter deg, herre konge?»</verse>
        <verse osisID='1Kgs.1.28'>Då svara kong David og sagde: «Ropa Batseba hit til meg!» Ho steig hitåt, og då ho stod der framfor kongen,</verse>
        <verse osisID='1Kgs.1.29'>svor kongen og sagde: «So sant Herren liver, han som hev løyst meg or all trengsla:</verse>
        <verse osisID='1Kgs.1.30'>liksom eg fyrr hev svore deg til ved Herren, Israels Gud, og sagt at Salomo, son din, skal verta konge etter meg og sitja i kongsstolen i min stad, so gjer eg det og i dag.»</verse>
        <verse osisID='1Kgs.1.31'>Då bøygde Batseba seg med andlitet mot jordi og kasta seg ned for kongen og sagde: «Gjev herren min, kong David, må liva i all æva!»</verse>
        <verse osisID='1Kgs.1.32'>Og kong David sagde: «Ropa inn til meg presten Sadok og profeten Natan og Benaja Jojadason!» Då dei kom fram for kongen,</verse>
        <verse osisID='1Kgs.1.33'>sagde kongen til deim: «Tak tenarane åt herren dykkar med dykk og set Salomo, son min, på mitt eige muldyr og far med honom ned til Gihon.</verse>
        <verse osisID='1Kgs.1.34'>Der skal Sadok, presten, og Natan, profeten, salva honom til konge yver Israel, og de skal blåsa i lur og ropa: «Live kong Salomo!»</verse>
        <verse osisID='1Kgs.1.35'>So skal de fylgja honom upp att, og han skal koma og setja seg i kongsstolen min; og han skal vera konge i min stad. For det er honom eg hev sett til hovding yver Israel og Juda.»</verse>
        <verse osisID='1Kgs.1.36'>Då svara Benaja Jojadason kongen og sagde: «Amen! Må Herren, din Gud, herre konge, segja det same!</verse>
        <verse osisID='1Kgs.1.37'>Herren vere Salomo som Herren hev vore med deg, herre konge, og gjere hans kongsstol endå veldugare enn kongsstolen til min herre, kong David!»</verse>
        <verse osisID='1Kgs.1.38'>So gjekk då presten Sadok og profeten Natan og Benaja Jojadason saman med livvakti av og sette Salomo på muldyret åt kong David og for med honom ned til Gihon.</verse>
        <verse osisID='1Kgs.1.39'>Og presten Sadok tok oljehornet or tjeldet og salva Salomo; so blæs dei i lur, og heile lyden ropa: «Live kong Salomo!»</verse>
        <verse osisID='1Kgs.1.40'>Sidan fylgde heile folkemengdi honom upp att med slik fløyteblåster og stor fagnad at jordi kunde ha rivna av ropi deira.</verse>
        <verse osisID='1Kgs.1.41'>Men Adonia og alle gjesterne som var hjå honom, høyrde dette nettupp då dei var ferdige med måltidi; og då Joab høyrde lurblåsteren, sagde han: «Kva er dette for glam og ståk i byen?»</verse>
        <verse osisID='1Kgs.1.42'>I same stundi kom Jonatan, son åt presten Abjatar, og Adonia sagde: «Kom hit! du er ein fagnamann, som visst hev eit gledebod å bera.»</verse>
        <verse osisID='1Kgs.1.43'>Men Jonatan svara honom: «Å nei då; herren vår, kong David, hev gjort Salomo til konge.</verse>
        <verse osisID='1Kgs.1.44'>Kongen sende presten Sadok og profeten Natan og Benaja Jojadason og livvakti i veg med honom, dei hev sett honom på muldyret åt kongen.</verse>
        <verse osisID='1Kgs.1.45'>So hev presten Sadok og profeten Natan salva honom til konge i Gihon, og med fagnad hev dei fare upp att derifrå, og heile byen er komen på føterne. Det er det ståket de hev høyrt.</verse>
        <verse osisID='1Kgs.1.46'>Salomo hev no alt og sett seg i kongsstolen.</verse>
        <verse osisID='1Kgs.1.47'>Og kongsmennerne er komne og hev ynskt vår herre kong David til lukka og sagt: «Gjev no din Gud vil lata namnet åt Salomo verta endå gjævare enn ditt eige, og kongsstolen hans endå veldugare enn din kongsstol!» Og kongen heldt bøn på lega si.</verse>
        <verse osisID='1Kgs.1.48'>Kongen hev og sagt: «Lova vere Herren, Israels Gud, som i dag hev sett ein ettermann i kongsstolen min, so eg kann sjå det med eigne augo!»»</verse>
        <verse osisID='1Kgs.1.49'>Då vart alle gjesterne hjå Adonia forstøkte, reis upp og tok ut kvar sin veg.</verse>
        <verse osisID='1Kgs.1.50'>Men Adonia ræddast Salomo, so han reis upp og gjekk av og greip um altarhorni.</verse>
        <verse osisID='1Kgs.1.51'>Og dei vitra Salomo um det og sagde: «Sjå, Adonia ræddast kong Salomo; difor hev han gripe um altarhorni og segjer: «Kong Salomo skal lova meg med eid i dag at han ikkje drep tenaren sin med sverd.»»</verse>
        <verse osisID='1Kgs.1.52'>Då sagde Salomo: «Vil han bera seg åt som ein fagnamann, so skal ikkje eit hår av hovudet hans falla til jordi; men syner det seg at han fer med noko vondt, so skal han døy.»</verse>
        <verse osisID='1Kgs.1.53'>So sende kong Salomo folk av stad, og dei førde honom ned ifrå altaret; han kom då og kasta seg ned for kong Salomo, og Salomo sagde til honom: «Gakk heim!»</verse>
      </chapter>
      <chapter osisID='1Kgs.2'>
        <verse osisID='1Kgs.2.1'>Då det leid til at David skulde døy, gav han Salomo, son sin, fyresegner og sagde:</verse>
        <verse osisID='1Kgs.2.2'>«Eg gjeng no den vegen som all verdi må fara. Ver so du sterk, og vert ein mann!</verse>
        <verse osisID='1Kgs.2.3'>Tak vare på alt det som Herren, din Gud, vil du skal taka vare på, so du ferdast på hans vegar og rettar deg etter hans lover og bod og rettar og fyresegner, soleis som det er skrive i Mose lov, so du må fara vist åt i alt det du tek deg fyre, og kvar du vender deg -</verse>
        <verse osisID='1Kgs.2.4'>so Herren kann halda den lovnad han gav meg og sagde: «Aldri skal du vanta ein ettermann på Israels kongsstol,» sagde han, «er so sønerne dine agtar på vegen sin, so dei ferdast for mi åsyn i truskap av alt sitt hjarta og heile si sjæl.»</verse>
        <verse osisID='1Kgs.2.5'>Du og veit sjølv kva Joab, son åt Seruja, hev gjort imot meg, korleis han bar seg åt mot dei tvo herførarane i Israel, Abner Nersson og Amasa Jetersson, at han tok livet av deim og rende ut blod i fredstid plent som det hadde vore krig, og bloda ut beltet um livet sitt og skorne på føterne sine.</verse>
        <verse osisID='1Kgs.2.6'>Stell deg no difor som du hev visdom til, og lat ikkje dei grå håri hans fara i fred ned i helheimen.</verse>
        <verse osisID='1Kgs.2.7'>Men sønerne åt Barzillai frå Gilead skal du gjera vel imot; dei skal vera millom deim som et ved bordet ditt; for soleis møtte dei meg den gongen eg laut røma for Absalom, bror din.</verse>
        <verse osisID='1Kgs.2.8'>So hev du hjå deg benjaminiten Sime’i, son åt Gera, frå Bahurim; han lyste ei rysjeleg våbøn yver meg den dagen eg gjekk til Mahanajim; men han kom meg sidan i møte nedmed Jordan, og då svor eg honom til ved Herren at eg ikkje skulde drepa honom med sverd.</verse>
        <verse osisID='1Kgs.2.9'>Men no må du ikkje lata honom vera ustraffa, for du er ein vis mann, og veit korleis du skal fara åt med honom, so du let dei grå håri hans fara blodute ned i helheimen.»</verse>
        <verse osisID='1Kgs.2.10'>So Lagde David seg til kvile hjå federne sine; han vart gravlagd i Davidsbyen.</verse>
        <verse osisID='1Kgs.2.11'>I fyrti år hadde David vore konge yver Israel. I Hebron styrde han i sju år, og i Jerusalem styrde han i tri og tretti år.</verse>
        <verse osisID='1Kgs.2.12'>Og Salomo sette i kongsstolen åt David, far sin, og kongedømet hans vart ovleg sterkt.</verse>
        <verse osisID='1Kgs.2.13'>Men Adonia, son åt Haggit, gjekk inn til Batseba, mor åt Salomo. Ho spurde då: «Kjem du med fred?» Han svara: «Ja, med fred!»</verse>
        <verse osisID='1Kgs.2.14'>So sagde han: «Eg hev ein ting å tala med deg um.» «Ja, tala ut!» svara ho.</verse>
        <verse osisID='1Kgs.2.15'>Då sagde han: «Du veit sjølv at kongedømet høyrde meg til, og at heile Israel vona på meg til konge. Men kongedømet gjekk ifrå meg og til bror min; det vart hans, for di Herren laga det so.</verse>
        <verse osisID='1Kgs.2.16'>No hev eg ei einaste bøn til deg - vis meg ikkje burt.» Ho sagde til honom: «Tala ut!»</verse>
        <verse osisID='1Kgs.2.17'>Då sagde han: «Seg du til kong Salomo - for deg viser han ikkje burt - at han skal gjeva meg Abisag frå Sunem til kona!»</verse>
        <verse osisID='1Kgs.2.18'>Batseba svara: «Godt, eg skal tala til kongen um deg.»</verse>
        <verse osisID='1Kgs.2.19'>So gjekk Batseba inn til kong Salomo og vilde tala med honom um Adonia. Kongen reis upp, gjekk til møtes med henne og bøygde seg for henne, og han sette seg atter i kongsstolen sin. Dei laga til eit sæte for kongsmori, og ho sette seg attmed honom på høgre sida.</verse>
        <verse osisID='1Kgs.2.20'>So sagde ho: «Eg hev ei einaste liti bøn til deg; seg ikkje nei!» Og kongen sagde til henne: «Kom fram med bøni di, mor! Eg skal ikkje visa deg burt.»</verse>
        <verse osisID='1Kgs.2.21'>Då sagde ho: «Lat Adonia, bror din, få Abisag frå Sunem til kona!»</verse>
        <verse osisID='1Kgs.2.22'>Men kong Salomo svara og sagde til mor: «Kvi bed du nettupp um Abisag frå Sunem åt Adonia? Bed heller um kongedømet åt honom - for han er då eldste bror min - ja, både åt honom og åt presten Abjatar og åt Joab Serujason.»</verse>
        <verse osisID='1Kgs.2.23'>Og kong Salomo svor ved Herren og sagde: «Herren late meg bøta både no og sidan, um ikkje Adonia skal få bøta med livet sitt, for di han hev tala dette!</verse>
        <verse osisID='1Kgs.2.24'>So sant Herren liver, han som hev gjeve meg ein stød sess i kongsstolen åt David, far min, og som etter lovnaden sin hev reist meg eit kongehus, so skal Adonia døy i denne dag!»</verse>
        <verse osisID='1Kgs.2.25'>Og kong Salomo sende i veg Benaja Jojadason. Han slo honom ned, og han døydde.</verse>
        <verse osisID='1Kgs.2.26'>Til presten Abjatar sagde kongen: «Gakk til Anatot, til garden din! for du er ein daudedømd mann! men nettupp i dag vil eg ikkje taka livet ditt, etter di du hev bore Herrens, Herrens kista framfyre David, far min, og etter di du hev lide med i alt som far min laut lida.»</verse>
        <verse osisID='1Kgs.2.27'>So jaga Salomo Abjatar burt og let honom ikkje lenger vera Herrens prest, so det skulde sannast det som Herren hadde sagt um ætti åt Eli i Silo.</verse>
        <verse osisID='1Kgs.2.28'>Då Joab, som hadde halde lag med Adonia, endå han ikkje hadde gjenge saman med Absalom, frette dette, rømde han inn i Herrens tjeld og fata um altarhorni.</verse>
        <verse osisID='1Kgs.2.29'>Men då kong Salomo fekk vita at Joab hadde rømt til Herrens tjeld, og at han stod innmed altaret, sende Salomo Benaja Jojadason i veg og sagde: «Gakk av stad og slå honom ned!»</verse>
        <verse osisID='1Kgs.2.30'>Då no Benaja kom til Herrens tjeld, sagde han til honom: «So segjer kongen: «Gakk ut!»» Men han svara: «Nei, her vil eg døy.» Og Benaja melde svaret til kongen og sagde: «So hev Joab sagt, og so hev han svara meg.»</verse>
        <verse osisID='1Kgs.2.31'>Kongen sagde til honom: «Gjer som han hev sagt, slå honom ned og få honom i jordi, og fria soleis meg og farshuset mitt frå det skuldlause blodet som Joab hev rent ut!</verse>
        <verse osisID='1Kgs.2.32'>Og Herren skal lata blodet hans koma att yver hans eige hovud, av di han hogg ned tvo menner som var rettferdigare og betre enn han sjølv, og drap deim med sverd utan at David, far min, visste det; det var Abner Nersson, Israels herførar, og Amasa Jetersson, Judas herførar.</verse>
        <verse osisID='1Kgs.2.33'>Ja, blodet deira skal koma att yver hovudet åt Joab og avkjømet hans i all æva. Men David og hans avkjøme og huset og kongsstolen hans skal Herren gjeva fred i all æva.»</verse>
        <verse osisID='1Kgs.2.34'>Benaja Jojadason gjekk so upp og slo honom ned og tok livet av honom, og han vart jorda attmed huset sitt i øydemarki.</verse>
        <verse osisID='1Kgs.2.35'>Og kongen sette Benaja Jojadason i hans stad yver heren, og sette presten Sadok i romet etter Abjatar.</verse>
        <verse osisID='1Kgs.2.36'>Sidan sende kongen bod og kalla til seg Sime’i, og sagde til honom: «Bygg deg eit hus i Jerusalem, og gjev deg til der! Du skal ikkje ganga ut derifrå til nokon annan stad.</verse>
        <verse osisID='1Kgs.2.37'>For det skal du vita, at den dagen du gjeng yver Kidronsbekken, skal du døy. Då skal blodet ditt koma yver hovudet ditt.»</verse>
        <verse osisID='1Kgs.2.38'>Og Sime’i sagde til honom: «Godt; som min herre kongen hev sagt, soleis skal tenaren din gjera.» Og Sime’i budde no i Jerusalem ei tid frametter.</verse>
        <verse osisID='1Kgs.2.39'>So hende det, då tri år var farne, at tvo av trælarne hjå Sime’i rømde til Akis Ma’akason, kongen i Gat. Og då Sime’i frette at trælarne hans var i Gat,</verse>
        <verse osisID='1Kgs.2.40'>sala han asnet sitt og for til Gat, til Akis, og vilde leita etter deim; Sime’i tok i veg og fekk trælarne sine med seg heim frå Gat.</verse>
        <verse osisID='1Kgs.2.41'>Då no Salomo fekk tiend um at Sime’i var faren ut or Jerusalem og til Gat og var komen att,</verse>
        <verse osisID='1Kgs.2.42'>sende kongen bod og kalla til seg Sime’i, og sagde til honom: «Hev eg ikkje teke ein eid av deg ved Herren og åtvara deg og sagt: «Det skal du vita, at den dagen du gjeng ut og fer nokon stad av, skal du døy?» Og du sagde: «Det er godt; eg hev høyrt det.»</verse>
        <verse osisID='1Kgs.2.43'>Kvi hev du då ikkje agta på eiden din ved Herren, og den fyresegn eg gav deg?»</verse>
        <verse osisID='1Kgs.2.44'>Og kongen heldt fram og sagde til Sime’i: «Du veit sjølv alt det vonde du hev gjort David, far min; hjarta ditt kjenner det. Herren skal no lata vondskapen din koma att yver ditt eige hovud.</verse>
        <verse osisID='1Kgs.2.45'>Men kong Salomo skal verta velsigna, og Davids kongsstol standa fast for Herrens åsyn i all æva.»</verse>
        <verse osisID='1Kgs.2.46'>Etter bod frå kongen gjekk so Benaja Jojadason ut og hogg honom ned, og han døydde. Og Salomo heldt kongedømet med endå fastare hand.</verse>
      </chapter>
      <chapter osisID='1Kgs.3'>
        <verse osisID='1Kgs.3.1'>Og Salomo kom i giftarskyldskap med Farao, kongen i Egyptarland, med di han gifte seg med dotter åt Farao, og han flutte inn i Davidsbyen med henne til dess han var ferdig med byggjearbeidet på kongsgarden, på Herrens tempel og murarne rundt um Jerusalem.</verse>
        <verse osisID='1Kgs.3.2'>Men folket ofra på haugarne; for det var ikkje bygt noko hus for Herrens namn fyre den tid.</verse>
        <verse osisID='1Kgs.3.3'>Salomo elska Herren so han fylgde fyresegnerne åt David, far sin. Men ofra på haugarne og brende røykjelse der, gjorde han.</verse>
        <verse osisID='1Kgs.3.4'>Og kongen for til Gibeon og vilde ofra der. For det var gjævaste offerhaugen. Tusund brennoffer ofra Salomo på altaret der.</verse>
        <verse osisID='1Kgs.3.5'>I Gibeon synte Herren seg for Salomo i ein draum um natti, og Gud sagde: «Bed um kva du vil eg skal gjeva deg!»</verse>
        <verse osisID='1Kgs.3.6'>Salomo svara: «Stor miskunn hev du vist imot tenaren din, David, far min, etter di han ferdast for di åsyn i truskap og rettvisa og med ærleg hug imot deg; og du hev halde ved lag åt honom denne store miskunn og gjeve honom ein son til ettermann i kongsstolen hans - so som det no sjåande er.</verse>
        <verse osisID='1Kgs.3.7'>Ja, Herre, min Gud, no hev du gjort tenaren din til konge etter David, far min, men eg er berre barnet, og veit ikkje korleis eg skal bera meg åt.</verse>
        <verse osisID='1Kgs.3.8'>Og tenaren din liver her millom folket ditt, som du hev valt ut, eit stort folk som ikkje er teljande eller utreknande, so mangment det er.</verse>
        <verse osisID='1Kgs.3.9'>So gjev då tenaren din eit høyrsamt hjarta, so han kann vera domar for folket sitt og skilja millom godt og vondt! for kven er elles før til å vera domar for dette mangmente folket ditt?»</verse>
        <verse osisID='1Kgs.3.10'>Det tektest Herren vel at Salomo bad um dette.</verse>
        <verse osisID='1Kgs.3.11'>Og Gud sagde til honom: «Etter di hev bede um dette og ikkje bede um langt liv eller rikdom og ikkje bede um livet av fiendarne, men hev bede um vit til å agta på det som rett er,</verse>
        <verse osisID='1Kgs.3.12'>so vil eg gjera som du ynskjer: eg gjeva deg so vist og vitugt eit hjarta at det hev ikkje vore din like, og skal ikkje heller verta sidan.</verse>
        <verse osisID='1Kgs.3.13'>Eg vil gjeva deg det du ikkje hev bede um: rikdom og heider, so at ingen av kongerne skal vera din like i all di tid.</verse>
        <verse osisID='1Kgs.3.14'>Og vil du fara på mine vegar, so du held loverne og bodi mine, liksom David, far din, gjorde, so skal eg lata livedagarne dine verta mange.»</verse>
        <verse osisID='1Kgs.3.15'>Då vakna Salomo - det var ein draum. Og då han kom til Jerusalem, steig han fram for Herrens sambandskista, ofra brennoffer og bar fram takkoffer, og gjorde eit gjestebod for alle tenarane sine.</verse>
        <verse osisID='1Kgs.3.16'>Då kom det tvo skjøkjor til kongen, og steig fram for honom.</verse>
        <verse osisID='1Kgs.3.17'>Og den eine kvinna sagde: «Høyr meg, herre! Eg og denne kvinna bur i same huset. Og eg fekk eit barn der i huset hjå henne.</verse>
        <verse osisID='1Kgs.3.18'>Tridje dagen etter at eg hadde fenge barnet, fekk denne kvinna og eit barn; og me var saman; der var ingen framand hjå oss i huset; me tvo eine.</verse>
        <verse osisID='1Kgs.3.19'>Men ei natt døydde guten åt denne kvinna, av di ho hadde lagt seg på honom.</verse>
        <verse osisID='1Kgs.3.20'>Då reis ho upp midt på natti og tok min gut ifrå sida mi, medan tenestkvinna di sov, og lagde honom i sitt fang, og sin eigen daude gut lagde ho i mitt fang.</verse>
        <verse osisID='1Kgs.3.21'>Då eg so reis upp um morgonen og skulde gjeva guten min suga, då var han daud; men då eg skoda vel på honom um morgonen, vart eg vis med at det var ikkje den gut eg hadde født.»</verse>
        <verse osisID='1Kgs.3.22'>Den andre kvinna sagde: «Det er ikkje so. Min gut er den som liver. Det er din gut som er daud.» Men den fyrste svara: «Nei, den daude er din gut, den livande er min.» Soleis trætta dei framfor kongen.</verse>
        <verse osisID='1Kgs.3.23'>Då sagde kongen: «Den eine segjer: «Denne som liver, er min gut, og den daude er din.» Og den andre segjer: «Det er ikkje so; din gut er det som er daud, og min gut er den som liver.»</verse>
        <verse osisID='1Kgs.3.24'>Gakk etter eit sverd åt meg!» sagde kongen. Og då dei hadde bore sverdet inn til kongen,</verse>
        <verse osisID='1Kgs.3.25'>sagde han: «Hogg det livande barnet i tvo luter, og gjev denne eine helvti til den eine og den andre helvti til den andre!»</verse>
        <verse osisID='1Kgs.3.26'>Men då sagde ho til kongen, den kvinna som var mor åt det livande barnet - for hjarta hennar brann for guten -: «Høyr meg, herre,» sagde ho, «lat henne få det barnet som liver, og drep det ikkje!» Men hi sagde: «Lat det vera korkje mitt eller ditt; hogg det i tvo!»</verse>
        <verse osisID='1Kgs.3.27'>Då svara kongen og sagde: «Gjev henne der det livande barnet; drep det ikkje! Ho er mori.»</verse>
        <verse osisID='1Kgs.3.28'>Og då denne domen som kongen hadde sagt, spurdest i heile Israel, fekk dei age for kongen; for dei såg at Guds visdom var i honom, so han kunde døma rett.</verse>
      </chapter>
      <chapter osisID='1Kgs.4'>
        <verse osisID='1Kgs.4.1'>Kong Salomo var no konge yver heile Israel.</verse>
        <verse osisID='1Kgs.4.2'>Og dei fremste menner han hadde var dette: Azarja Sadoksson var prest;</verse>
        <verse osisID='1Kgs.4.3'>Elihoref og Ahia, søner åt Sisa, var riksskrivarar; Josafat Ahiludsson var kanslar;</verse>
        <verse osisID='1Kgs.4.4'>Benaja Jojadason var set yver heren, og Sadok og Abjatar var prestar.</verse>
        <verse osisID='1Kgs.4.5'>Azarja Natansson var set yver futarne, Zabud Natansson var prest og ven med kongen;</verse>
        <verse osisID='1Kgs.4.6'>Ahisar var drottsete, og Adoniram Abdason hadde tilsyn med pliktarbeidarane.</verse>
        <verse osisID='1Kgs.4.7'>Og Salomo hadde tolv bygdefutar yver heile Israel. Dei hadde på seg å forsyna kongen og kongsgarden hans; dei forsynte honom kvar sin månad um året.</verse>
        <verse osisID='1Kgs.4.8'>Dette er namni deira: Son åt Hur i fjellbygdi i Efraim;</verse>
        <verse osisID='1Kgs.4.9'>son åt Deker i Mahas og i Sa’albim, Bet-Semes, Elon-Bet-Hanan;</verse>
        <verse osisID='1Kgs.4.10'>son åt Hesed i Arubbot, som hadde Soko og heile Heferlandet;</verse>
        <verse osisID='1Kgs.4.11'>son åt Ahinadab, som hadde heile høglandet Dor, og som fekk Tafat, dotter åt Salomo, til kona;</verse>
        <verse osisID='1Kgs.4.12'>Ba’ana Ahiludsson i Ta’anak og Megiddo og i heile den luten av Bet-Sean som ligg attmed Sartan nedanfor Jizre’el, frå Bet-Sean til Ahel-Mehola og burtum Jokmeam;</verse>
        <verse osisID='1Kgs.4.13'>son åt Geber i Ramot i Gilead; han hadde Gileads-byarne åt Ja’ir Manasseson; han hadde Argoblandet, som ligg i Basan, seksti store byar med murar og koparslåer;</verse>
        <verse osisID='1Kgs.4.14'>Ahinadab Iddoson hadde Mahanajim;</verse>
        <verse osisID='1Kgs.4.15'>Ahima’as i Naftali; han og hadde teke ei dotter åt Salomo, Basmat, til kona;</verse>
        <verse osisID='1Kgs.4.16'>Ba’ana Husaison i Asser og Alot;</verse>
        <verse osisID='1Kgs.4.17'>Josafat Paruahsson i Issakar;</verse>
        <verse osisID='1Kgs.4.18'>Sime’i Elason i Benjamin;</verse>
        <verse osisID='1Kgs.4.19'>Geber Urison i Gileadlandet, det landet som amoritarkongen Sihon og kong Og i Basan hadde havt; og han var den einaste futen i den landsluten.</verse>
        <verse osisID='1Kgs.4.20'>Juda og Israel var då so mangmente som sanden ved havet; og dei åt og drakk og var glade.</verse>
        <verse osisID='1Kgs.4.21'>Og Salomo rådde yver alle kongeriki frå Storelvi til Filistarlandet og heilt ned til landskilet imot Egyptarland. Dei sende gåvor til Salomo, og lydde honom so lenge han livde.</verse>
        <verse osisID='1Kgs.4.22'>Og dei matvaror Salomo trong for kvar dag, var nitti tunnor fint mjøl og eit hundrad og åtteti tunnor vanlegt mjøl,</verse>
        <verse osisID='1Kgs.4.23'>ti gjødde uksar, tjuge utgangsuksar, hundrad sauer, umfram hjortar, gasellor, antilopar og gjødde fuglar.</verse>
        <verse osisID='1Kgs.4.24'>For han rådde yver heile landet på andre sida av Storelvi, frå Tifsah og heilt til Gaza, han stod yver alle kongarne på andre sida Storelvi, og han hadde fred rundt ikring,</verse>
        <verse osisID='1Kgs.4.25'>so Juda og Israel sat trygt, kvar mann under sit vintre og under sitt fiketre, ifrå Dan radt til Be’erseba, so lenge Salomo livde.</verse>
        <verse osisID='1Kgs.4.26'>Og Salomo hadde fyrti tusund par vognhestar og tolv tusund ridehestar.</verse>
        <verse osisID='1Kgs.4.27'>Og bygdefutarne forsynte kong Salomo og alle deim som gjekk til bords hjå kong Salomo kvar sin månad; dei let det ikkje skorta på nokon ting.</verse>
        <verse osisID='1Kgs.4.28'>Bygg og halm til hestarne og tråvarane sende dei, kvar etter sin tur, til den staden der han heldt til.</verse>
        <verse osisID='1Kgs.4.29'>Og Gud gav Salomo visdom og ovstor kunnskap og eit vit som femnde vidt - liksom sanden ved havet,</verse>
        <verse osisID='1Kgs.4.30'>so at visdomen åt Salomo var større enn visdomen hjå austmennerne og egyptarane.</verse>
        <verse osisID='1Kgs.4.31'>Han var visare enn alle andre menneskje, visare enn ezrehiten Etan, Heman og Kalkol og Darda, sønerne åt Mahol; og det gjekk gjetord av honom hjå alle folki vida ikring.</verse>
        <verse osisID='1Kgs.4.32'>Han dikta tri tusund ordtøke, og songarne hans var eit tusund og fem i talet.</verse>
        <verse osisID='1Kgs.4.33'>Han tala um trei, like frå cederen på Libanon til isopen som veks uppetter murveggen; han tala um firfot-dyri og fuglarne, um krypdyri og fiskarne.</verse>
        <verse osisID='1Kgs.4.34'>Frå alle land kom dei og vilde høyra på visdomen åt Salomo, frå alle kongarne på jordi som høyrde gjete kor vis han var.</verse>
      </chapter>
      <chapter osisID='1Kgs.5'>
        <verse osisID='1Kgs.5.1'>Og Hiram, kongen i Tyrus, sende tenarane sine til Salomo, då han no hadde frett at han var salva til konge etter David, far sin; for Hiram hadde alltid vore til vens med David.</verse>
        <verse osisID='1Kgs.5.2'>Og Salomo sende bod til Hiram med den helsingi:</verse>
        <verse osisID='1Kgs.5.3'>«Du veit at David, far min, ikkje kunde bygja noko hus for namnet åt Herren, hans Gud, av di han fekk ufred med fiendarne på alle kantar, til dess Herren lagde deim under føterne hans.</verse>
        <verse osisID='1Kgs.5.4'>Men no hev Herren, min Gud, late meg få ro til alle sidor; der er ingen motmann og ingen fåre.</verse>
        <verse osisID='1Kgs.5.5'>Difor hev eg sett meg fyre at eg vil byggja eit hus for namnet åt Herren, min Gud, etter det Herren sagde til David, far min: «Son din, som eg vil setja i kongsstolen i din stad, han skal byggja huset åt namnet mitt.»</verse>
        <verse osisID='1Kgs.5.6'>Gjev no difor påbod um at dei skal fella ceder åt meg på Libanon! Arbeidsfolket mitt skal vera med arbeidsfolket ditt, og eg skal gjeva deg den løn folket ditt skal hava, plent som du vil. For du veit sjølv at det finst ingen millom oss som skynar seg so godt på skogshogster som sidoniarane.»</verse>
        <verse osisID='1Kgs.5.7'>Då Hiram høyrde denne helsingi frå Salomo, vart han ovleg glad og sagde: «Lova vere Herren i dag, som hev gjeve David ein vis son til hovding yver dette mangmente folket!»</verse>
        <verse osisID='1Kgs.5.8'>Og Hiram sende bod til Salomo med den helsingi: «Eg hev høyrt den buskapen du hev sendt meg; eg skal gjera alt det du ynskjer med umsyn til cedertrei og cypresstrei.</verse>
        <verse osisID='1Kgs.5.9'>Arbeidsfolket mitt skal få deim ned frå Libanon til havet; so skal eg få deim lagde i hop i flotar på havet, og føra deim til den staden som du gjev meg bod um; der skal eg få deim tekne frå kvarandre, og so fær du henta deim. Men so skal du gjera meg til viljes med å forsyna huset mitt med matvaror.»</verse>
        <verse osisID='1Kgs.5.10'>So let Hiram Salomo få alt han vilde hava av cedertre og cypresstre,</verse>
        <verse osisID='1Kgs.5.11'>og Salomo gav Hiram seksti tusund tunnor kveite til hushaldet hans og seksti tunnor olje av sundstøytte oljebær. Dette let Salomo Hiram få kvart år.</verse>
        <verse osisID='1Kgs.5.12'>Og Herren gav Salomo visdom, soleis som han hadde lova honom, og det var fred millom Hiram og Salomo; dei tvo gjorde eit samband med einannan.</verse>
        <verse osisID='1Kgs.5.13'>Kong Salomo tok so ut pliktarbeidarar i heile Israel; og dei var tretti tusund mann.</verse>
        <verse osisID='1Kgs.5.14'>Han sende deim til Libanon, ti tusund um månaden etter tur; ein månad var dei på Libanon, tvo månader heime. Og Adoniram hadde tilsynet med pliktarbeidarane.</verse>
        <verse osisID='1Kgs.5.15'>Salomo hadde sytti tusund berarar og åtteti tusund steinhoggarar i bergi,</verse>
        <verse osisID='1Kgs.5.16'>umfram dei tri tusund tri hundrad arbeidsfutar som styrde arbeidet for Salomo og rådde yver folket som gjorde arbeidet.</verse>
        <verse osisID='1Kgs.5.17'>Etter bod frå kongen braut dei ut store steinar, kostesame steinar til grunnmur under huset, firhogne steinar.</verse>
        <verse osisID='1Kgs.5.18'>Og bygningsmennerne til Salomo og Hiram og mennerne frå Gebal hogg til og gjorde ferdig trevyrket og steinarne til husbygningi.</verse>
      </chapter>
      <chapter osisID='1Kgs.6'>
        <verse osisID='1Kgs.6.1'>I det fire hundrad og åttetiande året etter Israels-folket for ut or Egyptarland i månaden siv - det er den andre månaden i det fjorde året etter Salomo hadde vorte konge yver Israel - tok han til å byggja huset for Herren.</verse>
        <verse osisID='1Kgs.6.2'>Huset som kong Salomo bygde for Herren, var seksti alner langt, tjuge alner breidt og tretti alner høgt.</verse>
        <verse osisID='1Kgs.6.3'>Forhalli framanfor det heilage var tjuge alner lang langs etter breidsida på huset og ti alner breid framanfrå huset.</verse>
        <verse osisID='1Kgs.6.4'>Han laga vindaugo på huset med fast traleverk fyre.</verse>
        <verse osisID='1Kgs.6.5'>Og rundt umkring huset frammed veggen sette han upp ein tilbygnad, umkring både det heilage og det høgheilage, og reide til kovar der rundt ikring.</verse>
        <verse osisID='1Kgs.6.6'>Den nedste høgdi var fem alner breid, millomhøgdi seks alner breid, og den tridje høgdi var sju alner breid; for han hadde gjort hjellar utantil rundt um på huset, so ikkje bjelkarne skulde ganga inn i husveggjerne.</verse>
        <verse osisID='1Kgs.6.7'>Då huset vart reist, vart det bygt av stein som var tilhoggen i steinbrotet; difor høyrde ein korkje hamar eller øks eller noko jarnverkty i huset då det vart bygt.</verse>
        <verse osisID='1Kgs.6.8'>Døri til midkoven stod på høgre sida av huset, med ei vindetropp kom ein upp i andre høgdi og frå andre høgdi upp i tridje høgdi.</verse>
        <verse osisID='1Kgs.6.9'>Då han hadde bygt huset fullferdigt, tekte han det med bjelkar og cederplankar i rader.</verse>
        <verse osisID='1Kgs.6.10'>Og tilbygnaden frammed heile huset sette han upp i høgder på fem alner; dei var feste til huset med cederbjelkar.</verse>
        <verse osisID='1Kgs.6.11'>Og Herrens ord kom til Salomo soleis:</verse>
        <verse osisID='1Kgs.6.12'>«Dette huset som du byggjer - dersom du gjeng etter mine fyresegner og held loverne mine og agtar på alle bodordi mine og fylgjer deim, so vil eg stadfesta på deg det ordet som eg tala til David, far din,</verse>
        <verse osisID='1Kgs.6.13'>og eg vil bu hjå Israels-borni og ikkje slå handi av Israel, folket mitt.»</verse>
        <verse osisID='1Kgs.6.14'>So bygde då Salomo huset og gjorde det fullferdigt.</verse>
        <verse osisID='1Kgs.6.15'>Han klædde husveggjerne innvendes med cederbord; frå golvet i huset og like upp til loftslistarne klædde han det med bord innvendes, og golvet i huset klædde han yver med cypressplankar.</verse>
        <verse osisID='1Kgs.6.16'>Tjuge alner fram ifrå baksida i templet sette han ein vegg av cederbord frå golvet og upp til loftslisterne, og dette reidde han til innvendes kor åt seg, det høgheilage.</verse>
        <verse osisID='1Kgs.6.17'>Og huset - det heilage framanfor koret - var fyrti alner langt.</verse>
        <verse osisID='1Kgs.6.18'>Innantil hadde huset cederklædnad med utskorne kolokvintar og blomeband; alt saman der var av cedertre; ingen stein synte.</verse>
        <verse osisID='1Kgs.6.19'>Inst i huset reidde han til ein kor til å setja Herrens sambandskista i.</verse>
        <verse osisID='1Kgs.6.20'>Og framanfor koren, som var tjuge alner lang og tjuge alner breid og tjuge alner høg, og som han klædde med skirt gull, sette han eit altar og klædde det med cedertre.</verse>
        <verse osisID='1Kgs.6.21'>Og Salomo klædde huset innvendes med skirt gull, og han hengde gullkjedor frametter veggen framfor koren og klædde den og med gull.</verse>
        <verse osisID='1Kgs.6.22'>Heile huset klædde han med gull, til det var gullklædt heilt og halde. Han klædde og med gull heile altaret som høyrde til i koren.</verse>
        <verse osisID='1Kgs.6.23'>Tvo kerubar av oljetre laga han og til i koren; ti alner var deira høgd.</verse>
        <verse osisID='1Kgs.6.24'>Fem alner var den eine kerubvengen fem alner var den andre, ti alner frå vengjesnipp til vengjesnipp.</verse>
        <verse osisID='1Kgs.6.25'>Ti alner var den andre keruben og; båe kerubarne hadde same mål og same skap.</verse>
        <verse osisID='1Kgs.6.26'>Den eine keruben var ti alner høg, og det same var den andre.</verse>
        <verse osisID='1Kgs.6.27'>Og han sette kerubarne midt i inste romet i huset, og breidde ut vengjerne deira, so den eine keruben nådde burt i veggen med eine vengjen, og den andre keruben nådde veggen på hi sida med eine vengjen; og midt i huset nådde dei tvo andre vengjerne i hop.</verse>
        <verse osisID='1Kgs.6.28'>Og han klædde kerubarne yver med gull.</verse>
        <verse osisID='1Kgs.6.29'>Og alle veggjer i huset rundt ikring prydde han med utskorne bilæte av kerubar og palmor og utsprotne blomar både i inste romet og i det ytre romet.</verse>
        <verse osisID='1Kgs.6.30'>Golvet i huset klædde han yver med gull, både i inste romet og i det ytre.</verse>
        <verse osisID='1Kgs.6.31'>For inngangen til koren sette han vengdører av oljetre. Dørkarmen med stolparne var ein femtepart av veggen.</verse>
        <verse osisID='1Kgs.6.32'>Og dei tvo dørerne av oljetre prydde han med utskorne bilæte av kerubar og palmor og utsprotne blomar og klædde deim med gull. Han lagde gullet ut yver kerubarne og palmorne.</verse>
        <verse osisID='1Kgs.6.33'>Sameleis sette han dørstolpar av oljetre for inngangen til det heilage, på fjordeparten av veggen,</verse>
        <verse osisID='1Kgs.6.34'>og tvo vengdører av cypresstre, den eine vengdøri laga av tvo rørlege bordbreider, og den andre vengdøri laga av tvo rørlege bordbreider.</verse>
        <verse osisID='1Kgs.6.35'>Og han fekk skore ut kerubar og palmor og utsprotne blomar og lagde på gull, som vart jamna utyver treskurden.</verse>
        <verse osisID='1Kgs.6.36'>Den indre fyregarden gjerde han inn med tri rader hoggen stein og ei rad cederbjelkar.</verse>
        <verse osisID='1Kgs.6.37'>I det fjorde året, i månaden siv, vart grunnen lagd til Herrens hus,</verse>
        <verse osisID='1Kgs.6.38'>og i det ellevte året, i månaden bul - det er åttande månaden - var huset ferdigt i alle stykke og heilt som det skulde vera. I sju år var det då bygt på det.</verse>
      </chapter>
      <chapter osisID='1Kgs.7'>
        <verse osisID='1Kgs.7.1'>Men på sitt eige hus bygde Salomo i trettan år fyrr han var ferdig med heile huset sitt.</verse>
        <verse osisID='1Kgs.7.2'>Han bygde Libanonskoghuset, hundrad alner langt og femti alner breidt og tretti alner høgt, på fire rader av cederstolpar og med cederbjelkar uppå stolparne.</verse>
        <verse osisID='1Kgs.7.3'>Og det var tekt med cedertre uppyver loftsromi på stolparne, fem og fyrti i talet, femtan i kvar rad.</verse>
        <verse osisID='1Kgs.7.4'>Der var bjelkelag i tri rader, og sjågluggar sat midt imot kvarandre i tri umgangar.</verse>
        <verse osisID='1Kgs.7.5'>Og alle dørerne og dørstolparne var firkanta av bjelkar; og sjågluggarne sat midt imot kvarandre i tri umgangar.</verse>
        <verse osisID='1Kgs.7.6'>So sette han upp sulehalli, som var femti alner lang og tretti alner breid; og det var ei sval framfyre henne med stolpar og troppar framum.</verse>
        <verse osisID='1Kgs.7.7'>Og han sette upp høgsæte-halli, der han sat og dømde, domshalli, og den var tilja med cederbord frå eine enden av golvet til den andre.</verse>
        <verse osisID='1Kgs.7.8'>Og huset hans, som han budde i, i det andre tunet, innanfor forhalli, var bygt på same vis. Salomo bygde og eit hus, i likskap med denne forhalli, for Farao-dotteri, som han hadde teke til kona.</verse>
        <verse osisID='1Kgs.7.9'>Alt dette var av kostesame steinar, tilhogne etter mål, skorne med sag på innsida og utsida, alt, like frå grunnen og til taklisterne: og sameleis alt utanfor like til den store fyregardsmuren.</verse>
        <verse osisID='1Kgs.7.10'>Grunnmuren var lagd med kostesame og store steinar, steinar på ti alner og steinar på åtte alner.</verse>
        <verse osisID='1Kgs.7.11'>Og ovanpå der var låg prydelege steinar, hogne til etter mål, og cederbjelkar.</verse>
        <verse osisID='1Kgs.7.12'>Den store fyregardsmuren rundt um var uppsett med tri umfar med tilhogne steinar og eitt umfar med cederbjelkar, på same vis som den indre fyregardsmuren til Herrens hus og forhalli i huset.</verse>
        <verse osisID='1Kgs.7.13'>Og kong Salomo sende bod og henta Hiram frå Tyrus.</verse>
        <verse osisID='1Kgs.7.14'>Han var son åt ei enkja av Naftali-ætti, og far hans var ein mann frå Tyrus, ein koparsmed. Han hadde i fullt mål visdom og vit og kunnskap til å gjera alt slag arbeid i kopar. Han kom då til kong Salomo og gjorde alt arbeidet hans.</verse>
        <verse osisID='1Kgs.7.15'>Han laga dei tvo koparsulorne; attan alner var høgdi på den eine sula og ein snor på tolv alner rakk rundt um den andre sula.</verse>
        <verse osisID='1Kgs.7.16'>So laga han tvo sulehovud, støypte av kopar, til å setja på toppen av sulorne; fem alner var høgdi på det eine sulehovudet og fem alner høgdi på det andre.</verse>
        <verse osisID='1Kgs.7.17'>På sulehovudi, som stod på toppen av sulorne, var der krot, på lag som garnmoskar, kjedor til hengjeprydnad, sju på kvart sulehovud.</verse>
        <verse osisID='1Kgs.7.18'>Og han fekk til granateple, tvo rader rundt umkring attmed garnkrotet til å løyna sulehovudi, og soleis gjorde han og med det andre sulehovudet.</verse>
        <verse osisID='1Kgs.7.19'>Sulehovudi på stolparne inni forhalli var på skap som liljor, fire alner.</verse>
        <verse osisID='1Kgs.7.20'>På båe sulorne var det sulehovud, ovanum og, tett innmed den tjukkare parten på den andre sida av garnkrotet. Og granatepli var tvo hundrad, i rader rundt um på det andre sulehovudet.</verse>
        <verse osisID='1Kgs.7.21'>Og han reiste upp sulorne ved forhalli til templet; den sula som han reiste på høgre sida, kalla han Jakin, og den vinstre sula han reiste upp, kalla han Boaz.</verse>
        <verse osisID='1Kgs.7.22'>I øvste enden var sulorne som liljor på skap. So vart då arbeidet med stolparne fullført.</verse>
        <verse osisID='1Kgs.7.23'>Han laga og eit støypt hav. Det var ti alner frå den eine kanten til den andre kanten, heilt rundt og fem alner høgt, og ei snor på tretti alner gjekk rundt um det.</verse>
        <verse osisID='1Kgs.7.24'>Under trømen på det rundt ikring var der kolokvintar, ti på kvar aln rundt um havet. Kolokvintarne gjekk i tvo rader, støypte i hop i ei støyping med havet.</verse>
        <verse osisID='1Kgs.7.25'>Det stod på tolv uksar; tri snudde mot nord, tri snudde mot vest, tri snudde mot sud, tri snudde mot aust. Havet låg uppå desse, og alle snudde bakkroppen inn.</verse>
        <verse osisID='1Kgs.7.26'>Tjukkleiken på det var ei handbreidd, og kanten på det var laga som på eit staup, liksom ein liljeblom. Det tok tvo tusund anker.</verse>
        <verse osisID='1Kgs.7.27'>So arbeide han dei ti fotstykki, av kopar. Fire alner var lengdi på kvart fotstykki, fire alner var breiddi, og tri alner var høgdi på det.</verse>
        <verse osisID='1Kgs.7.28'>Og fotstykki var laga soleis: Dei hadde fyllingar, fyllingar millom hyrnelisterne;</verse>
        <verse osisID='1Kgs.7.29'>og på fyllingarne - millom hyrnelisterne - var der løvor, uksar og kerubar, og det same på hyrnelisterne uppyver; nedunder løvorne og uksarne var der lauvverk som hekk nedetter.</verse>
        <verse osisID='1Kgs.7.30'>Kvart fotstykke hadde fire hjul av kopar og åsar av kopar, og dei fire føterne på det hadde berestykke; berestykki var støypte på under balja; kvart hadde lauvverk på den andre sida.</verse>
        <verse osisID='1Kgs.7.31'>Opningi på henne var inni krunestykket, som lyfte seg upp ei aln; i det var opningi rund og laga til underlag, halvonnor aln. På kanten der og var det bilæt-utskjeringar, men sidefyllingarne var firkanta, ikkje runde.</verse>
        <verse osisID='1Kgs.7.32'>Dei fire hjuli sat nedunder fyllingarne, og hjultapparne stod fast i fotstykket; kvart hjul var halvonnor aln høgt.</verse>
        <verse osisID='1Kgs.7.33'>Hjuli var gjorde som vognhjul elles; og tapparne, falli, tralerne og navi, alt saman var støypt.</verse>
        <verse osisID='1Kgs.7.34'>Det var fire berestykke på dei fire hyrno på kvart fotstykke; berestykki gjekk i eitt med fotstykke.</verse>
        <verse osisID='1Kgs.7.35'>Og uppå fotstykket var der eit anna stykke, som var ei halv aln høg og heilt rundt, og øvst på fotstykket sat handtaket og fyllingarne i eitt med det.</verse>
        <verse osisID='1Kgs.7.36'>Og på flatsida av handtaki og på fyllingarne skar han ut kerubar, løvor og palmor etter som der var rom til på deim, og lauvverk rundt umkring.</verse>
        <verse osisID='1Kgs.7.37'>Soleis laga han dei ti fotstykki; same støyping, same mål og same skap hadde dei alle.</verse>
        <verse osisID='1Kgs.7.38'>Han arbeidde so ti koparbaljor; kvar balja rømde fyrti ankar og var fire alner vid. Det var ei balja på kvart av dei ti fotstykki.</verse>
        <verse osisID='1Kgs.7.39'>Og han sette fem av fotstykki ved sida av huset til høgre, og fem ved sida huset til vinstre. Havet sette han på høgre sida åt huset, imot sudaust.</verse>
        <verse osisID='1Kgs.7.40'>Hiram arbeidde og oskefati, og like eins skuflerne og skålarne, og soleis gjorde då Hiram ifrå seg alt det arbeid han ytte kong Salomo til Herrens hus; det var:</verse>
        <verse osisID='1Kgs.7.41'>Tvo sulor og dei tvo kulorne på sulehovudi på toppen av sulorne, og dei tvo garnkroti til tekkje yver dei tvo kulerunde sulehovudi, som var på toppen av sulorne,</verse>
        <verse osisID='1Kgs.7.42'>og dei fire hundrad granatepli til båe garnkroti, tvo rader granateple til kvart garnkrot til tekkje yver dei kulerunde sulehovudi på sulorne,</verse>
        <verse osisID='1Kgs.7.43'>og dei ti fotstykki med dei ti baljorne uppå fotstykki,</verse>
        <verse osisID='1Kgs.7.44'>og so havet - berre eitt - med dei tolv uksarne under havet,</verse>
        <verse osisID='1Kgs.7.45'>dessutan oskefati, skuflerne og skålarne. Alle desse ting som Hiram arbeidde åt kong Salomo til Herrens hus, var av blank kopar.</verse>
        <verse osisID='1Kgs.7.46'>I Jordan-kverven var det kongen fekk deim støypte, i den faste jordi millom Sukkot og Sartan.</verse>
        <verse osisID='1Kgs.7.47'>Salomo let alle desse tingi vera uvegne, for di det var slik ei ovmengd. Det vart ikkje utrøynt kor mykje koparen vog.</verse>
        <verse osisID='1Kgs.7.48'>Salomo laga og til alle dei andre ting som skulde vera i Herrens hus: gullaltaret og gullbordet, som skodebrødi skulde liggja på,</verse>
        <verse osisID='1Kgs.7.49'>ljosestakarne, fem på høgre og fem på vinstre sida framfyre koren, av skiraste gull, og blomarne og lamporne og ljosesakserne av gull,</verse>
        <verse osisID='1Kgs.7.50'>og fati, knivarne, skålarne, kannorne og glodpannorne av skiraste gullet, dessutan gullhengslorne til dørerne inst i huset, til det høgheilage romet, og til husdørerne inn til tempelsalen.</verse>
        <verse osisID='1Kgs.7.51'>Då det no var undangjort alt det arbeid kong Salomo hadde med Herrens hus, so førde Salomo inn der heilaggåvorne åt David, far sin: sylvet, gullet og gognerne; han lagde det inn i skattkammeri i Herrens hus.</verse>
      </chapter>
      <chapter osisID='1Kgs.8'>
        <verse osisID='1Kgs.8.1'>Då stemnde Salomo saman styresmennerne i Israel, alle ættarhovdingarne, formennerne for ættgreinerne åt Israels-sønerne, til kongen i Jerusalem; dei skulde henta Herrens sambandskista upp frå Davidsbyen, det er Sion.</verse>
        <verse osisID='1Kgs.8.2'>Då samla alle Israels-mennerne seg hjå kong Salomo i helgi i månaden etanim, det er sjuande månaden.</verse>
        <verse osisID='1Kgs.8.3'>Då no alle styresmennerne i Israel kom, tok prestarne upp kista</verse>
        <verse osisID='1Kgs.8.4'>og bar Herrens kista og møtetjeldet dit upp saman med alle dei heilaggognerne som var i tjeldet; det var prestarne og levitarne som bar deim upp.</verse>
        <verse osisID='1Kgs.8.5'>Og kong Salomo stod framfor sambandskista i lag med heile Israels-lyden, som hadde samla seg hjå honom. Og dei ofra småfe og storfe i uteljande og ureknande mengd.</verse>
        <verse osisID='1Kgs.8.6'>Prestarne flutte sambandskista inn i koren, i det høgheilage, inn under vengjerne av kerubane, der ho skulde vera.</verse>
        <verse osisID='1Kgs.8.7'>For kerubarne breidde ut vengjerne yver den staden der kista stod, so at kerubarne tekte yver både kista og stengerne hennar.</verse>
        <verse osisID='1Kgs.8.8'>Stengerne var so lange at ein kunne vel sjå endarne av deim ifrå det heilage framfyre koren, men ikkje lenger ute. Og der vart dei verande til denne dag.</verse>
        <verse osisID='1Kgs.8.9'>Det fanst ikkje anna i kista enn dei tvo steintavlorne som Moses hadde lagt i henne der ved Horeb den gongen Herren gjorde samband med Israels-borni, då dei drog ut or Egyptarland.</verse>
        <verse osisID='1Kgs.8.10'>Då no prestarne gjekk ut or heilagdomen, fyllte skyi Herrens hus,</verse>
        <verse osisID='1Kgs.8.11'>so prestarne for skyi skuld kunde ikkje standa og gjera tenesta, etter di Herrens herlegdom fyllte Herrens hus.</verse>
        <verse osisID='1Kgs.8.12'>Då sagde Salomo: «Herren hev sagt at han vil bu i dimma.</verse>
        <verse osisID='1Kgs.8.13'>No hev eg bygt eit hus til bustad åt deg, ein stad der du kann dvelja æveleg.»</verse>
        <verse osisID='1Kgs.8.14'>So snudde kongen seg og velsigna heile Israels-lyden, medan heile Israels-lyden stod.</verse>
        <verse osisID='1Kgs.8.15'>Han sagde: «Lova vere Herren, Israels Gud! Med handi si hev han halde det som han med munnen sin lova David, far min, då han sagde:</verse>
        <verse osisID='1Kgs.8.16'>«Frå den tidi då eg førde Israel, folket mitt, ut or Egyptarland, hev eg ikkje valt ut nokon by av alle Israels ætter der ein kunde byggja eit hus til bustad for namnet mitt. Men David hev eg valt ut til å råda yver Israel, folket mitt.»</verse>
        <verse osisID='1Kgs.8.17'>Og David, far min, sette seg nok fyre å byggja eit hus for namnet åt Herren, Israels Gud.</verse>
        <verse osisID='1Kgs.8.18'>Men Herren sagde til David, far min: «Når du hev sett deg fyre å byggja eit hus for namnet mitt, so hev du gjort vel i at du hev fenge sovorne i tankarne.</verse>
        <verse osisID='1Kgs.8.19'>Men byggja dette huset skal ikkje du; son din, som gjeng ut av dine lender, skal byggja huset for namnet mitt.»</verse>
        <verse osisID='1Kgs.8.20'>Og Herren hev sett i verk ordet sitt; eg er komen upp i romet etter David, far min, og eg hev sett meg i Israels kongsstol, soleis som Herren lova, og eg hev bygt dette huset for namnet åt Herren, Israels Gud.</verse>
        <verse osisID='1Kgs.8.21'>Og der hev eg reidt til eit rom for kista som Herrens samband er i, det som han gjorde med federne våre, den gongen han leidde deim ut or Egyptarland.»</verse>
        <verse osisID='1Kgs.8.22'>So stelte Salomo seg fram for Herrens altar rett imot heile Israels-lyden, rette ut henderne sine imot himmelen</verse>
        <verse osisID='1Kgs.8.23'>og sagde: «Herre, Israels Gud! Ingen gud er deg lik, i himmelen der uppe eller på jordi her nede, du som held uppe sambandet og nåden mot tenarane dine når dei ferdast for di åsyn med heile sitt hjarta,</verse>
        <verse osisID='1Kgs.8.24'>du som hev halde det du lova tenaren din, David, far min, og som hev fullført med handi det du tala med munnen, som det syner seg i dag.</verse>
        <verse osisID='1Kgs.8.25'>So haldt no og, Herre, Israels Gud, det som du lova tenaren din, David, far min, då du sagde: «Aldri skal den tid koma at det ikkje sit ein mann av di ætt på Israels kongsstol for mi åsyn, når berre sønerne dine vaktar sin veg so dei ferdast for mi åsyn soleis som du hev gjort det.»</verse>
        <verse osisID='1Kgs.8.26'>Å, Israels Gud, lat det sannast det ordet som du tala til tenaren din, David, far min!</verse>
        <verse osisID='1Kgs.8.27'>Men kann då Gud i røyndi bu på jordi? Sjå, himlarne, ja himle-himlarne kann ikkje røma deg, kor mykje mindre då dette huset som eg hev bygt.</verse>
        <verse osisID='1Kgs.8.28'>Men vend deg likevel til bøni åt tenaren din og hans påkalling, Herre, min Gud, so du høyrer på det ropet og den bøni som tenaren din bed for di åsyn i dag,</verse>
        <verse osisID='1Kgs.8.29'>og let augo dine vera opne mot dette huset natt og dag, mot den staden som du hev sagt det um at her skal namnet ditt bu, so du høyrer på den bøni som tenaren din vender mot denne staden!</verse>
        <verse osisID='1Kgs.8.30'>Ja, høyr på den påkalling som tenaren din, og Israel, folket ditt, vender mot denne staden; høyr det på den staden du bur i himmelen! Og når du høyrer, so må du tilgjeva.</verse>
        <verse osisID='1Kgs.8.31'>Forsyndar einkvar seg mot næsten sin, og dei legg ein eid på honom, so ein let honom sverja, og han so kjem inn og sver framfyre altaret ditt i dette huset,</verse>
        <verse osisID='1Kgs.8.32'>so må du høyra det i himmelen, og setja i verk og døma imillom tenarane dine, med di du segjer den skuldig som saka er og let honom lida for si åtferd, men frikjenner den rettferdige og let honom få etter si rettferd.</verse>
        <verse osisID='1Kgs.8.33'>Når Israel, folket ditt, lid usiger mot fienden, for di dei syndar imot deg, men dei so vender um att til deg og vedkjennest ditt namn og bed og tiggar deg um nåde i dette huset,</verse>
        <verse osisID='1Kgs.8.34'>so vil du høyra det i himmelen og tilgjeva Israel, folket ditt, den syndi dei gjorde, og føra deim heim att til det landet du hev gjeve federne deira!</verse>
        <verse osisID='1Kgs.8.35'>Når himmelen let seg att, so det ikkje kjem regn, for di dei syndar imot deg, og dei so snur seg mot denne staden med bøn, og dei vedkjennest namnet ditt og vender um ifrå syndi si, av di du audmjuker deim,</verse>
        <verse osisID='1Kgs.8.36'>so må du høyra det i himmelen og tilgjeva tenarane dine og Israel, folket ditt, syndi deira, for du lærer deim den gode vegen dei skal ganga på; og du må gjeva regn yver landet ditt, som du hev gjeve folket ditt til odel og eiga.</verse>
        <verse osisID='1Kgs.8.37'>Når det kjem uår i landet, når det kjem farsott, når det kjem moldaks og rust, eller det kjem engsprettor og åmor, eller fienden trengjer folket i det landet der det hev byarne deira, eller kva for ei plåga eller sjukdom det er -</verse>
        <verse osisID='1Kgs.8.38'>kvar gong det då stig upp ei bøn eller ei audmjuk påkalling frå eit menneskje i heile folket ditt, Israel, som kjenner sitt hjarte-mein og rettar ut henderne sine mot dette huset,</verse>
        <verse osisID='1Kgs.8.39'>so må du høyra det i himmelen der du bur, og du må tilgjeva og setja i verk og gjeva kvar mann lika for all hans ferd, av di du kjenner hjarta hans - for einast du kjenner hjarta hjå alle folk -</verse>
        <verse osisID='1Kgs.8.40'>so dei må ottast deg all den tid dei liver på den jordi som du hev gjeve federne våre.</verse>
        <verse osisID='1Kgs.8.41'>Jamvel den framande, som ikkje høyrer til Israel, folket ditt, men kjem frå eit land langt burte, for namnet ditt skuld</verse>
        <verse osisID='1Kgs.8.42'>- for dei og kjem til å få høyra um ditt store namn, um di sterke hand og um din strake arm - når han kjem og vender bønerne sine mot dette huset,</verse>
        <verse osisID='1Kgs.8.43'>so må du høyra i himmelen der du bur, og gjera alt som den framande ropar til deg um, so alle folk på jordi må læra å kjenna namnet ditt og ottast deg, liksom Israel, folket ditt, og skyna at dette huset som eg hev bygt, er uppkalla etter ditt namn.</verse>
        <verse osisID='1Kgs.8.44'>Når folket ditt fer ut i herferd mot fienden sin på den vegen du sender deim, og dei so bed til Herren med andlitet mot denne byen du hev valt ut og det huset som eg hev bygt åt namnet ditt,</verse>
        <verse osisID='1Kgs.8.45'>so må du i himmelen høyra bøni og påkallingi deira og hjelpa deim til retten sin.</verse>
        <verse osisID='1Kgs.8.46'>Når dei syndar imot deg - for det finst ikkje noko menneskje som ikkje syndar - og du harmast på deim og let fienden få magt yver deim, so han fangar deim og fører deim burt til fiendeland langt av leid eller nær ved,</verse>
        <verse osisID='1Kgs.8.47'>og dei då tenkjer seg um i det landet der dei er fangar, og vender um og bed deg um nåde i landet åt deim som held deim i band, og segjer: «Me hev synda og gjort ille, me hev vore ugudlege,»</verse>
        <verse osisID='1Kgs.8.48'>og dei vender um til deg med heile sitt hjarta og all si sjæl der i fiendeland hjå deim som hev ført deim i trældom, og bed til deg med andlitet imot landet sitt, som du hev gjeve federne deira, imot den byen som du hev valt ut og det huset som eg hev bygt åt namnet ditt,</verse>
        <verse osisID='1Kgs.8.49'>so må du i himmelen, der du bur, høyra bøni og påkallingi deira og hjelpa deim til retten sin,</verse>
        <verse osisID='1Kgs.8.50'>og tilgjeva folket ditt det dei hev synda imot deg og all den misgjerd dei hev gjort i mot deg, og lata deim finna miskunn hjå deim som held deim i band, so dei gjer sælebot på deim;</verse>
        <verse osisID='1Kgs.8.51'>for dei er ditt folk og din arv, som du leidde ut or Egyptarland, midt ut or jarnomnen.</verse>
        <verse osisID='1Kgs.8.52'>Ja, gjev augo dine må vera opne for påkallingi åt tenaren din og folket ditt, Israel, so du høyrer på deim so tidt som dei ropar til deg.</verse>
        <verse osisID='1Kgs.8.53'>For du hev skilt deim ut ifrå alle folk på jordi, so dei skal vera din arv soleis som du hev tala gjenom Moses, tenaren din, då du leidde federne våre ut or Egyptarland, Herre, Herre!»</verse>
        <verse osisID='1Kgs.8.54'>Og då Salomo hadde enda heile denne bøn og audmjuke påkalling til Herren, reis han upp frå Herrens altar, der han hadde lege på kne med henderne utbreidde imot himmelen.</verse>
        <verse osisID='1Kgs.8.55'>Og han steig fram og velsigna heile Israels-lyden med høg røyst og sagde:</verse>
        <verse osisID='1Kgs.8.56'>«Lova vere Herren, som hev gjeve folket sitt, Israel, ro, plent som han hev sagt! Ikkje eitt ord hev vorte um inkje av alt det gode han hev lova ved Moses, tenaren sin.</verse>
        <verse osisID='1Kgs.8.57'>Måtte Herren, vår Gud, vera med oss, som han hev vore med federne våre, og ikkje venda seg frå oss eller støyta oss burt,</verse>
        <verse osisID='1Kgs.8.58'>men bøygja hjarta vårt til seg, so me gjeng på alle hans vegar og held hans bod og fyreskrifter og rettar, som han gav federne våre.</verse>
        <verse osisID='1Kgs.8.59'>Og måtte desse ordi mine, som eg audmjukt hev bede for Herrens åsyn, vera nærverande for Herren, vår Gud, både dag og natt, so han hjelper tenaren sin og Israel, folket sitt, til retten deira etter som det trengst kvar dag,</verse>
        <verse osisID='1Kgs.8.60'>so at alle folk på jordi må skyna at Herren er Gud og ingen annan.</verse>
        <verse osisID='1Kgs.8.61'>Og de må gjeva dykk til Herren, vår Gud, med heile dykkar hjarta, so de ferdast i hans fyreskrifter og held hans bod som de gjer i dag.»</verse>
        <verse osisID='1Kgs.8.62'>Og kongen og heile Israel med honom ofra slagtoffer for Herrens åsyn.</verse>
        <verse osisID='1Kgs.8.63'>Til det takkofferet som Salomo ytte Herren, tok han tvo og tjuge tusund stykke storfe og eit hundrad og tjuge tusund stykke småfe. Soleis vigde kongen og heile Israels-lyden Herrens hus.</verse>
        <verse osisID='1Kgs.8.64'>Same dagen helga Salomo den midtre luten av tunet framfyre Herrens hus; for der ofra han brennoffer, grjonoffer og feittstykke av takkofferet, etter di koparaltaret, som stod for Herrens åsyn, var for lite til å røma brennofferet og grjonofferet og feittstykki av takkofferi.</verse>
        <verse osisID='1Kgs.8.65'>På den tid høgtida Salomo helgi saman med heile Israel - ein stor møtelyd like frå den staden der vegen gjeng til Hamat og til Egyptarlands-bekken - framfor Herren, vår Gud, i sju dagar og endå i sju dagar, fjortan dagar i alt.</verse>
        <verse osisID='1Kgs.8.66'>Den åttande dagen let han folket fara, og dei bad velliva med kongen og tok heim kvar til seg, glade og velnøgde for alt det gode som Herren hadde gjort imot David, tenaren sin, og mot Israel, folket sitt.</verse>
      </chapter>
      <chapter osisID='1Kgs.9'>
        <verse osisID='1Kgs.9.1'>Då Salomo no hadde gjort ifrå seg byggjearbeidet med Herrens hus og kongshuset og alt det andre som han hadde hug og lyst til å få gjort,</verse>
        <verse osisID='1Kgs.9.2'>synte Herren seg for Salomo andre gongen, liksom han hadde synt seg for honom i Gibeon.</verse>
        <verse osisID='1Kgs.9.3'>Og Herren sagde til honom: «Eg hev høyrt bøni di og di audmjuke påkalling som du hev sendt upp til meg; huset du hev bygt, hev eg helga til å bera namnet mitt i all æva, og augo mine og hjarta mitt skal vera der alle dagar.</verse>
        <verse osisID='1Kgs.9.4'>Ferdast du no for mi åsyn liksom David, far din, ferdast, i hjartans reinleik og i ærlegdom, so du gjer alt det som eg hev sagt deg fyre, held loverne og rettarne mine,</verse>
        <verse osisID='1Kgs.9.5'>då skal eg halda uppe kongsstolen din i Israel æveleg, soleis som lovnaden min lydde til David, far din: «Aldri skal du vanta ein mann på Israels kongsstol.»</verse>
        <verse osisID='1Kgs.9.6'>Men dersom de og borni dykkar snur meg ryggen og ikkje held bodi mine, loverne mine som eg hev lagt fram for dykk, men gjeng av stad og dyrkar andre gudar og bed til deim,</verse>
        <verse osisID='1Kgs.9.7'>so vil eg rydja Israel ut or det landet eg hev gjeve deim; det huset eg hev helga for namnet mitt, vil eg føykja ifrå mi åsyn, og Israel skal verta eit ordtøke og ei spott millom alle folk.</verse>
        <verse osisID='1Kgs.9.8'>Og um dette huset vert aldri so høgt, so skal kvar mann fæla og spotta når han framum fer; og spør ein: «Kvifor hev Herren fare soleis åt med dette landet og dette huset?»</verse>
        <verse osisID='1Kgs.9.9'>då skal dei svara: «For di dei vende seg ifrå Herren, sin Gud, han som hadde ført federne deira ut or Egyptarland, og heldt seg til andre gudar, bad til deim og tente deim, difor hev Herren late alt dette vonde koma yver deim.»»</verse>
        <verse osisID='1Kgs.9.10'>Då no tjuge år var lidne, og Salomo hadde bygt dei tvo husi, Herrens hus og kongshuset,</verse>
        <verse osisID='1Kgs.9.11'>og Hiram, kongen i Tyrus, hadde hjelpt Salomo med cedertre og cypresstre og alt det gull han ynskte, so gav kong Salomo Hiram tjuge byar i Galilæa-landet.</verse>
        <verse osisID='1Kgs.9.12'>Og Hiram tok ut ifrå Tyrus, og vilde sjå på dei byarne som Salomo hadde gjeve honom; men han lika deim ikkje.</verse>
        <verse osisID='1Kgs.9.13'>Og han sagde: «Kva er dette for byar du hev gjeve meg, bror min?» Og han gav deim namnet Kabulslandet, som dei og hev heitt til denne dag.</verse>
        <verse osisID='1Kgs.9.14'>Men Hiram sende kongen tri hundrad vågar gull.</verse>
        <verse osisID='1Kgs.9.15'>Det hadde seg soleis med det arbeidsfolk som kong Salomo tok ut til byggjearbeidet med Herrens hus og sitt eige hus og Millo og muren kring Jerusalem og Hasor og Megiddo og Geser:</verse>
        <verse osisID='1Kgs.9.16'>- Farao, kongen i Egyptarland, hadde sett i veg og teke Gezer, og sett eld på det og drepe kananitarne som budde i byen og so gjeve honom i heimafylgje til dotter si, kona åt Salomo;</verse>
        <verse osisID='1Kgs.9.17'>men Salomo bygde upp att Gezer og Nedre Bet-Horon</verse>
        <verse osisID='1Kgs.9.18'>og Ba’alat og Tadmor i øydemarki der i landet,</verse>
        <verse osisID='1Kgs.9.19'>bygde og alle dei upplagsbyar Salomo hadde, og vognbyarne og hestbyarne og elles alt som Salomo fekk hug og lyst til å få bygt i Jerusalem og på Libanon og i heile kongeriket sitt -:</verse>
        <verse osisID='1Kgs.9.20'>Alt det folket som fanst att av amoritarne, hetitarne, perizitarne, hevitarne og jebusitarne, folk som ikkje var av Israels ætt,</verse>
        <verse osisID='1Kgs.9.21'>sønerne deira, som var att etter deim i landet, med di Israels-sønerne ikkje hadde magta å fullføra bannstøyten imot deim, desse tok Salomo ut til pliktarbeid, og soleis hev det vore til den dag i dag.</verse>
        <verse osisID='1Kgs.9.22'>Men av Israels-sønerne gjorde Salomo ingen til træl; for dei var herfolk og tenarar og hovdingar og kjempor hjå honom og hovdingar for stridsvognerne og hestfolket hans.</verse>
        <verse osisID='1Kgs.9.23'>Talet på yverfutarne, som stod fyre arbeidet til Salomo, var fem hundrad og femti; dei rådde yver folket som gjorde arbeidet.</verse>
        <verse osisID='1Kgs.9.24'>Nettupp på den tid dotter åt Farao hadde flutt upp ifrå Davidsbyen til huset sitt, som han hadde bygt til henne, gav han seg til å byggja Millo.</verse>
        <verse osisID='1Kgs.9.25'>Tri gonger um året ofra Salomo brennoffer og takkoffer på det altaret han hadde bygt til Herren, og brende røykjelse ved alteret der framfor Herrens åsyn, og hadde no huset ferdigt.</verse>
        <verse osisID='1Kgs.9.26'>Kong Salomo bygde og skip i Esjon-Geber; det ligg attmed Elot på Raudehavs-strandi i Edomlandet.</verse>
        <verse osisID='1Kgs.9.27'>Og Hiram sende sjøvant mannskap av sitt folk til skipi i lag med folket åt Salomo.</verse>
        <verse osisID='1Kgs.9.28'>Dei for til Ofir og henta gull derifrå, eit tusund og femti våger, som dei førde til kong Salomo.</verse>
      </chapter>
      <chapter osisID='1Kgs.10'>
        <verse osisID='1Kgs.10.1'>Då dronningi i Saba fekk høyra gjetordet um Salomo og det han hadde gjort for Herrens namn, kom ho og vilde røyna honom med djupe gåtor.</verse>
        <verse osisID='1Kgs.10.2'>Ho kom til Jerusalem med eit ovstort fylgje, med kamelar som var klyvja med kryddor og gull i store mengder og glimesteinar, og då ho var komi til Salomo, lagde ho fram for honom alt det ho hadde på hjarta.</verse>
        <verse osisID='1Kgs.10.3'>Men Salomo gav henne svar på alle spurningarne hennar. For honom var ingenting dult, som han ikkje kunde svara på.</verse>
        <verse osisID='1Kgs.10.4'>Då dronningi frå Saba såg all Salomos visdom og såg huset han hadde bygt,</verse>
        <verse osisID='1Kgs.10.5'>og retterne på bordet hans, og korleis hirdmennerne hans sat der, og korleis tenarane hans varta upp og var klædde, og skjenkjarsveinarne hans og den uppgangen som han hadde til Herrens hus, då vart ho reint ifrå seg.</verse>
        <verse osisID='1Kgs.10.6'>Og ho sagde til kongen: «So var det då sant det ordet eg høyrde i landet mitt um deg og um visdomen din!</verse>
        <verse osisID='1Kgs.10.7'>Eg kunde ikkje tru det dei sagde fyrr eg sjølv kom og fekk sjå det med mine eigne augo; ikkje helvti hev dei fortalt meg, det ser eg no; i visdom og vyrdnad gjeng du yver det gjetordet eg hev høyrt um deg.</verse>
        <verse osisID='1Kgs.10.8'>Sæle er mennerne dine, sæle er desse tenarane dine, som stødt fær standa framfyre deg og høyra visdomen din.</verse>
        <verse osisID='1Kgs.10.9'>Lova vere Herren, din Gud, som hadde hugnad i deg og sette deg på Israels kongsstol! For di Herren elskar Israel alle dagar, sette han deg til konge, so du kann skipa rett og rettferd.»</verse>
        <verse osisID='1Kgs.10.10'>So gav ho kongen tri hundrad våger gull og kryddor i store mengder og glimesteinar; so stor mengd av kryddor som den dronningi frå Saba gav kong Salomo, hev aldri vorte innførd sidan.</verse>
        <verse osisID='1Kgs.10.11'>Då skipi til Hiram henta gull frå Ofir, tok dei og med almuggim-tre i stor mengd og dyre steinar frå Ofir.</verse>
        <verse osisID='1Kgs.10.12'>Av almuggim-treet fekk kongen tillaga handrid til Herrens hus og til huset åt kongen, og like eins cithrar og harpor til songarane; so mykje almuggim-tre hev aldri vore innført eller set sidan til denne dag.</verse>
        <verse osisID='1Kgs.10.13'>Og kong Salomo gav dronningi frå Saba alt det ho hadde hug på, og bad um, umfram det han gav henne i samhøve med Salomos kongelege vyrdnad. So snudde ho heim att til sitt land, ho sjølv og tenarane hennar.</verse>
        <verse osisID='1Kgs.10.14'>Det gullet som kom inn til Salomo på eit år, vog sekstan hundrad og seks og seksti våger,</verse>
        <verse osisID='1Kgs.10.15'>og då var ikkje medrekna det som kom inn frå kjøpmennerne og av kræmarhandelen og frå alle kongarne i Arabia og frå jarlarne i landet.</verse>
        <verse osisID='1Kgs.10.16'>Og kong Salomo let gjera tvo hundrad store skjoldar av uthamra gull - seks hundrad lodd gull gjekk med til kvar skjold -</verse>
        <verse osisID='1Kgs.10.17'>og tri hundrad små skjoldar av uthamra gull - eit hundrad og åtteti lodd gull gjekk med til kvar skjold - og kongen sette deim upp i Libanonskoghuset.</verse>
        <verse osisID='1Kgs.10.18'>Kongen let og gjera ein stor kongsstol av flisbein og klædde honom med skirt gull.</verse>
        <verse osisID='1Kgs.10.19'>Kongsstolen hadde seks stig, og ryggstydi på kongsstolen var avrunda ovantil; på båe sidor av sætet var der armar, og attmed armarne stod tvo løvor;</verse>
        <verse osisID='1Kgs.10.20'>og tolv løvor stod det på dei seks stigi, på båe sidor. Maken til dette var ikkje laga i noko kongerike.</verse>
        <verse osisID='1Kgs.10.21'>Alle drykkjestaupi åt kong Salomo var av gull, og alle gognerne i Libanonskoghuset var og av skirt gull; sylv fanst det ikkje; det var ikkje rekna for noko i Salomos dagar.</verse>
        <verse osisID='1Kgs.10.22'>For kongen hadde sine Tarsis-skip på havet attåt floten til Hiram. Ein gong tridje kvart år kom Tarsis-skipi heim og hadde med seg gull og sylv, og filsbein og apor og påfuglar.</verse>
        <verse osisID='1Kgs.10.23'>Kong Salomo vart større enn alle kongar på jordi i rikdom og visdom.</verse>
        <verse osisID='1Kgs.10.24'>Folk frå alle land vitja Salomo og vilde høyra visdomen hans, som Gud hadde lagt i hjarta hans.</verse>
        <verse osisID='1Kgs.10.25'>Og då hadde kvar og ein av desse med seg gåvor: ymse ting av sylv og gull, klæde og våpn, kryddor, hestar og muldyr. Soleis gjekk det år etter år.</verse>
        <verse osisID='1Kgs.10.26'>Salomo samla stridsvogner og hestfolk, so han hadde fjortan hundrad stridsvogner og tolv tusund hestfolk; og deim gav han læger i vognbyarne og i Jerusalem hjå kongen sjølv.</verse>
        <verse osisID='1Kgs.10.27'>Og kongen gjorde sylvet i Jerusalem so vanleg som stein og cedertre som morberfiketre i låglandet.</verse>
        <verse osisID='1Kgs.10.28'>Og hestarne som Salomo fekk seg, førde han inn frå Egyptarland; ein flokk kjøpmenner hjå kongen henta ei viss mengd til ein fastsett pris.</verse>
        <verse osisID='1Kgs.10.29'>Kvar vogn som vart henta upp og utførd frå Egyptarland, kosta seks hundrad lodd sylv, og kvar hest eit hundrad og femti. På same vis vart dei, med deira hjelp, utførde til alle kongarne hjå hetitarne og i Syria.</verse>
      </chapter>
      <chapter osisID='1Kgs.11'>
        <verse osisID='1Kgs.11.1'>Kong Salomo hadde mange utlendske kvinnor som han elska - umfram dotter åt Farao; moabitiske, ammonitiske, edomitiske, sidoniske, hetitiske,</verse>
        <verse osisID='1Kgs.11.2'>kvinnor av dei heidningfolki som Herren hadde åtvara Israels-sønerne imot og sagt: «De skal ikkje hava noko med deim, og ikkje dei med dykk; elles kjem dei visseleg til å snu hjarta dykkar til sine gudar.» Salomo heldt seg til desse i elsk.</verse>
        <verse osisID='1Kgs.11.3'>Han hadde sju hundrad konor av fyrsteætt og tri hundrad fylgjekonor, og konorne vende hjarta hans.</verse>
        <verse osisID='1Kgs.11.4'>Ja, då Salomo vart gamall, drog dei hjarta hans til andre gudar, so hjarta hans var ikkje heilt med Herren hans Gud, soleis som hjarta åt David, far hans.</verse>
        <verse osisID='1Kgs.11.5'>Og Salomo fylgde Astarte, sidoniarguden, og Milkom, styggedomen åt ammonitarne.</verse>
        <verse osisID='1Kgs.11.6'>Soleis gjorde Salomo det som var vondt i Herrens augo, og fylgde ikkje Herren i eit og alt som David, far hans.</verse>
        <verse osisID='1Kgs.11.7'>Salomo bygde då ein offerhaug på berget austanfor Jerusalem åt Kamos, styggedomen åt Moab, og for Molek, styggedomen åt Ammons-sønerne.</verse>
        <verse osisID='1Kgs.11.8'>Og det same gjorde han for alle dei utlendske konorne sine, so dei fekk brenna røykjelse og ofra til gudarne sine.</verse>
        <verse osisID='1Kgs.11.9'>Då vart Herren harm på Salomo, for di han hadde vendt hjarta sitt burt ifrå Herren, Israels Gud, som hadde openberra seg for honom tvo gonger</verse>
        <verse osisID='1Kgs.11.10'>og gjeve honom eit serskilt bod um dette, at han ikkje skulde fylgja andre gudar; men han hadde ikkje agta på Herrens bod.</verse>
        <verse osisID='1Kgs.11.11'>Difor sagde Herren til Salomo: «Etter di du er komen på dette, og ikkje hev halde pakti mi og loverne mine, som eg hev gjeve deg, vil eg riva riket ifrå deg og gjeva det til tenaren din.</verse>
        <verse osisID='1Kgs.11.12'>Men for David, far din, skuld vil eg ikkje gjera dette i di tid; eg riv det or handi på son din.</verse>
        <verse osisID='1Kgs.11.13'>Heile riket vil eg like vel ikkje riva ifrå honom. Eitt fylke vil eg gjeva son din for David, far din, skuld og for Jerusalem skuld, som eg hev valt ut.»</verse>
        <verse osisID='1Kgs.11.14'>Og Herren vekte upp ein motmann imot Salomo; edomiten Hadad; han var av kongsætti i Edom.</verse>
        <verse osisID='1Kgs.11.15'>Då David var i Edom, og herhovdingen Joab for upp og skulde gravleggja dei falne og med det same slo i hel alt som mann var i Edom</verse>
        <verse osisID='1Kgs.11.16'>- for Joab og heile Israel vart verande der i seks månader, til dess han hadde rudt ut alt som mann var i Edom -</verse>
        <verse osisID='1Kgs.11.17'>då rømde denne Hadad, han sjølv og nokre edomitiske menner, som hadde vore i tenesta hjå far hans, og tok vegen til Egyptarland. Hadad var den gong ein liten gut.</verse>
        <verse osisID='1Kgs.11.18'>Og dei drog ut frå Midjan og kom til Paran; frå Paran tok dei med seg nokre menner og kom til Egyptarland til Farao, egyptarkongen; han gav honom eit hus og rettleide honom med upphald og let honom få jord.</verse>
        <verse osisID='1Kgs.11.19'>Hadad fann stor godvilje hjå Farao, so han gav honom til kona syster åt kona si, syster åt dronning Tahpenes.</verse>
        <verse osisID='1Kgs.11.20'>Og denne syster åt Tahpenes fødde sonen Genubat åt honom; Tahpenes vande honom av i huset åt Farao, og Genubat vart verande i huset der med sønerne åt Farao.</verse>
        <verse osisID='1Kgs.11.21'>Men då Hadad høyrde i Egyptarland, at David hadde lagt seg til kvile hjå federne sine, og at Joab, stridshovdingen, var avliden, so sagde Hadad til Farao: «Slepp meg no, so eg kann fara heim til landet mitt!»</verse>
        <verse osisID='1Kgs.11.22'>Farao sagde til honom: «Kva saknar du her hjå meg, sidan du vil fara heim til landet ditt?» Han svara: «Ingen ting; men du må plent lata meg fara.»</verse>
        <verse osisID='1Kgs.11.23'>Gud vekte upp ein motmann til imot Salomo: Rezon Eljadason; han var rømd ifrå herren sin, Hadadezer, kongen i Soba.</verse>
        <verse osisID='1Kgs.11.24'>Der samla han ein flokk um seg, den gong David slo folket i hel, og vart røvarhovding; dei drog av til Damaskus, slo seg ned der og styrde i Damaskus.</verse>
        <verse osisID='1Kgs.11.25'>Han vart ein motmann imot Israel so lenge Salomo livde, og skadde det, både han og Hadad; han hata Israel og vart konge yver Syria.</verse>
        <verse osisID='1Kgs.11.26'>Ein av mennerne åt Salomo heitte Jerobeam; han var son åt Nebat, ein efraimit frå Sereda; mor hans heitte Serua og var enkja. Og han gjorde uppreist mot kongen.</verse>
        <verse osisID='1Kgs.11.27'>Grunnen til at han lyfte hand imot kongen, var dette: Salomo bygde Millo og sette stengsla for opningi til byen åt David, far sin.</verse>
        <verse osisID='1Kgs.11.28'>No var Jerobeam ein dugande kar, og då Salomo såg at han var drivande i arbeidet sitt, sette han honom til tilsynsmann yver alt arbeidet som Josefs hus hadde på seg.</verse>
        <verse osisID='1Kgs.11.29'>So hende det ein gong ved det leitet, at Jerobeam var gjengen ut or Jerusalem, og at profeten Ahia frå Silo råka honom på vegen. Han hadde på seg ei ny kåpa, og dei var tvo-eine på marki.</verse>
        <verse osisID='1Kgs.11.30'>Då tok Ahia den nye kåpa han hadde på seg, og reiv henne i tolv stykke.</verse>
        <verse osisID='1Kgs.11.31'>Og han sagde til Jerobeam: «Tak deg ti stykke! For so segjer Herren, Israels Gud: «Sjå, eg vil riva riket ut or handi på Salomo og gjeva deg ti av ætterne;</verse>
        <verse osisID='1Kgs.11.32'>men den eine ætti skal han få hava for David skuld, tenaren min, og for Jerusalem skuld, den byen eg hev valt millom alle Israels fylke.</verse>
        <verse osisID='1Kgs.11.33'>Det skal ganga so, for di dei hev vike ifrå meg og bede til Astarte, sidonarguden, til Kamos, Moabs-guden, og til Milkom, ammonitarguden, og ikkje gjenge mine vegar, ikkje gjort det som rett er i mine augo, eller halde loverne mine og bodi mine, soleis som David, far hans, gjorde.</verse>
        <verse osisID='1Kgs.11.34'>Eg vil like vel ikkje taka noko av riket ifrå honom sjølv, men lata honom vera fyrste so lenge han liver, for David skuld, tenaren min, han som eg valde ut, og som agta på bodi og loverne mine.</verse>
        <verse osisID='1Kgs.11.35'>Men ifrå son hans vil eg taka riket, og gjeva deg det, dei ti ætterne, meiner eg;</verse>
        <verse osisID='1Kgs.11.36'>son hans vil eg gjeva ein av ætterne, so tenaren min, David, alle dagar må hava ei lampa framfor mi åsyn i Jerusalem, den byen som eg hev valt meg ut til bustad for namnet mitt.</verse>
        <verse osisID='1Kgs.11.37'>Deg vil eg då kåra, du skal råda yver alt du hev hug til, og vera konge yver Israel.</verse>
        <verse osisID='1Kgs.11.38'>Og lyder du alt som eg byd deg, og gjeng mine vegar og gjer det som rett er i mine augo, so du held loverne mine og bodi mine, soleis som David, tenaren min, gjorde, so vil eg vera med deg og byggja deg eit hus som stend fast, soleis som eg bygde for David, og gjeva deg Israel.</verse>
        <verse osisID='1Kgs.11.39'>Og Davids ætt vil eg mykja for dette, men like vel ikkje for alltid.»»</verse>
        <verse osisID='1Kgs.11.40'>Salomo freista å taka livet av Jerobeam; men Jerobeam reis upp og rømde undan til Egyptarland til egyptarkongen Sisak, og han vart verande i Egyptarland til Salomo døydde.</verse>
        <verse osisID='1Kgs.11.41'>Det som elles er å fortelja um Salomo og alt det han gjorde, og um visdomen hans, det er uppskrive i krønikeboki åt Salomo.</verse>
        <verse osisID='1Kgs.11.42'>Den tid Salomo var konge i Jerusalem yver heile Israel, var fyrti år.</verse>
        <verse osisID='1Kgs.11.43'>So lagde Salomo seg til kvile hjå federne sine og vart gravlagd i byen åt David, far sin, og Rehabeam, son hans, vart konge i staden hans.</verse>
      </chapter>
      <chapter osisID='1Kgs.12'>
        <verse osisID='1Kgs.12.1'>Og Rehabeam for til Sikem; for heile Israels var kome til Sikem og vilde taka honom til konge.</verse>
        <verse osisID='1Kgs.12.2'>Men då Jerobeam Nebatsson frette det - han var endå i Egyptarland; han hadde rømt dit for kong Salomo, og Jerobeam budde soleis i Egyptarland,</verse>
        <verse osisID='1Kgs.12.3'>og dei sende bod dit og bad honom heim att - då kom Jerobeam og heile Israels-lyden og tala med Rehabeam og sagde:</verse>
        <verse osisID='1Kgs.12.4'>«Far din lagde på oss eit hardt ok; men vil du no letta på harde strævet og det tunge oket som far din lagde på oss, so vil me tena deg.»</verse>
        <verse osisID='1Kgs.12.5'>Han svara deim: «Gakk burt og bia tri dagar og kom so til meg att!» Og folket gjekk.</verse>
        <verse osisID='1Kgs.12.6'>Då rådførde kong Rehabeam seg med dei gamle, som hadde vore i tenesta hjå Salomo, far hans, medan han livde, og spurde deim: «Kva svar råder de meg til å gjeva dette folket?»</verse>
        <verse osisID='1Kgs.12.7'>Dei svara honom og sagde: «Bøygjer du deg for dette folket i dag og er deim til tenesta og gjev deim gode ord til svar, so vil dei verta tenarane dine alle dagar.»</verse>
        <verse osisID='1Kgs.12.8'>Men han brydde seg ikkje um den rådi som dei gamle gav honom; men rådførde seg med dei unge, som var uppvaksne upp i lag med honom og no stod i hans tenesta.</verse>
        <verse osisID='1Kgs.12.9'>Han sagde til deim: «Kva råder de meg til å svara dette folket som hev tala til meg og sagt: «Lat det oket som far din hev lagt på oss verta lettare?»»</verse>
        <verse osisID='1Kgs.12.10'>Dei unge kararne som var uppvaksne i lag med honom, svara honom då og sagde: «So skal du segja til dette folket som hev tala til deg og sagt: «Far din lagde eit tungt ok på oss, men gjer no du det lettare for oss!» - So skal du segja til deim: Litlefingeren min er tjukkare enn mjødmane åt far min.</verse>
        <verse osisID='1Kgs.12.11'>Hev difor far min lagt eit tungt ok på dykk, so skal eg gjera oket dykkar endå tyngre; hev far min tukta dykk med svipor, so skal eg skal tukta dykk med skorpionar.»</verse>
        <verse osisID='1Kgs.12.12'>So kom Jerobeam og heile folket til Rehabeam tridje dagen, so som kongen hadde sagt: «Kom hit til meg att tridje dagen!»</verse>
        <verse osisID='1Kgs.12.13'>Då gav kongen folket eit hardt svar; for han brydde seg ikkje um den rådi dei gamle hadde gjeve honom.</verse>
        <verse osisID='1Kgs.12.14'>Etter rådi åt dei unge kararne sagde han til deim: «Hev far min lagt eit tungt ok på dykk, so skal eg gjera oket dykkar endå tyngre. Hev far min tukta dykk med svipor, so skal eg tukta dykk med skorpionar.»</verse>
        <verse osisID='1Kgs.12.15'>Kongen høyrde soleis ikkje på folket, for di Herren laga det soleis, so det ordet skulde sannast som Herren hadde tala til Jerobeam Nebatsson ved siloniten Ahia.</verse>
        <verse osisID='1Kgs.12.16'>Då no heile Israel såg at kongen ikkje høyrde på deim, gav folket dette svaret: «Kva deil hev me i David? Ingen lut i Isaisonen! Heim til hyttorne, Israel! Sjå no sjølv til huset ditt, David!» So for Israel heim kvar til sitt.</verse>
        <verse osisID='1Kgs.12.17'>Berre yver dei Israels-borni som budde i byarne i Juda, vart Rehabeam konge.</verse>
        <verse osisID='1Kgs.12.18'>Og då kong Rehabeam sende i veg Adoram som hadde øvste tilsynet med pliktarbeidet, so steina heile Israel honom i hel. Då skunda kong Rehabeam seg upp i vogni si og rømde til Jerusalem.</verse>
        <verse osisID='1Kgs.12.19'>So reiv då Israel seg laus ifrå Davids hus, og soleis hev det vore til denne dag.</verse>
        <verse osisID='1Kgs.12.20'>Men då heile Israel frette at Jerobeam var komen att, sende dei bod og bad honom til tings og kåra honom til konge yver heile Israel; det var ingen som heldt fast på Davids hus, so nær som Juda-ætti åleine.</verse>
        <verse osisID='1Kgs.12.21'>Då Rehabeam kom til Jerusalem, samla han heile Judas hus og Benjamins-ætti, hundrad og åtteti tusund utvalde stridsmenner, og vilde strida imot Israels hus og vinna kongedømet att for Rehabeam Salomoson.</verse>
        <verse osisID='1Kgs.12.22'>Men då kom Guds ord til gudsmannen Semaja soleis:</verse>
        <verse osisID='1Kgs.12.23'>«Seg til Rehabeam Salomoson, kongen i Juda, og til heile Judas og Benjamins hus og til resten av folket:</verse>
        <verse osisID='1Kgs.12.24'>So segjer Herren: «De skal ikkje fara upp og strida mot brørne dykkar, Israels-sønerne. Snu heim att, kvar til sitt hus! For det som hev hendt, er kome frå meg.»» Då lydde dei Herrens ord og snudde og gjekk sin veg, som Herren hadde sagt.</verse>
        <verse osisID='1Kgs.12.25'>Jerobeam bygde upp Sikem på Efraimsfjellet og busette seg der. Derifrå tok han ut og bygde upp Penuel.</verse>
        <verse osisID='1Kgs.12.26'>Og Jerobeam sagde med seg sjølv: «Riket kann snart ganga attende til Davids hus.</verse>
        <verse osisID='1Kgs.12.27'>Dersom dette folket fær fara upp til Herrens hus i Jerusalem og ofra, so kann folkehugen venda attende til hovdingen deira, Rehabeam, kongen i Juda; ja då drep dei gjerne meg og vender attende til Rehabeam, kongen i Juda.»</verse>
        <verse osisID='1Kgs.12.28'>Og då kongen hadde tenkt yver dette, laga han tvo gullkalvar, og han sagde til folket: «No lyt de vera nok med ferder upp til Jerusalem. Sjå her er guden din, Israel som førde deg upp or Egyptarlandet.»</verse>
        <verse osisID='1Kgs.12.29'>Og han sette upp den eine i Betel, den andre sette han i Dan.</verse>
        <verse osisID='1Kgs.12.30'>Dette vart orsak til synd; folket gjekk radt til Dan og steig fram for den eine av deim.</verse>
        <verse osisID='1Kgs.12.31'>Og han bygde hus på offerhaugarne og sette til prestar likt og ulikt, folk som ikkje var av Levi-sønerne.</verse>
        <verse osisID='1Kgs.12.32'>Og Jerobeam skipa til ei høgtid i den åttande månaden, på den femtande dagen i månaden, i likskap med høgtidi i Juda, og han ofra på altaret. So gjorde han i Betel, med di han ofra til kalvarne som han hadde laga, og dei som han hadde sett til offerhaug-prestar, let han gjera tenesta i Betel.</verse>
        <verse osisID='1Kgs.12.33'>Og han ofra på det altaret han hadde laga i Betel, den femtande dagen i åttande månaden, den månaden som han hadde valt ut etter sitt eige hovud. Han skipa då til ei høgtid for Israels-borni og steig upp til altaret og vilde kveikja offereld.</verse>
      </chapter>
      <chapter osisID='1Kgs.13'>
        <verse osisID='1Kgs.13.1'>Men nettupp då Jerobeam stod ved altaret og vilde kveikja offereld, kom det på Herrens bod ein gudsmann frå Juda til Betel.</verse>
        <verse osisID='1Kgs.13.2'>Og etter Herrens fyresegn ropa han imot altaret og sagde: «Altar, altar! So segjer Herren: «Ein son skal verta fødd åt Davids hus; Josia skal han heita, på deg skal han ofra offerhaug-prestarne som kveikjer offereld på deg; mannebein skal dei då brenna på deg.»»</verse>
        <verse osisID='1Kgs.13.3'>Same gongen nemnde han eit teikn og sagde: «Dette er teiknet på at Herren hev tala: Sjå, altaret skal rivna, og oska som er på det, skal renna utyver.»</verse>
        <verse osisID='1Kgs.13.4'>Då kong Jerobeam høyrde det som gudsmannen ropa imot altaret i Betel, rette han ut handi frå altaret og sagde: «Tak honom!» Men handi som han hadde rett ut imot honom visna, og han kunde ikkje taka henne til seg att.</verse>
        <verse osisID='1Kgs.13.5'>Og altaret rivna, og oska rann ut frå altaret; det var teiknet som gudsmannen hadde nemnt, etter Herrens bod.</verse>
        <verse osisID='1Kgs.13.6'>Då svara kongen og sagde til gudsmannen: «Vil du naudbeda Herren, din Gud, at eg må kunna taka handi til meg att?» Og gudsmannen naudbad Herren, og kongen kunde då taka handi til seg att, og ho vart som ho hadde vore fyrr.</verse>
        <verse osisID='1Kgs.13.7'>Då sagde kongen til gudsmannen: «Kom heim med meg og styrk deg, og lat meg få gjeva deg ei gåva!»</verse>
        <verse osisID='1Kgs.13.8'>Men gudsmannen sagde til kongen: «Um du gav meg helti av huset ditt, vilde eg ikkje ganga inn med deg like vel; her vil eg korkje eta eller drikka.</verse>
        <verse osisID='1Kgs.13.9'>For det bodet eg fekk av Herren: «Du skal ikkje eta brød og ikkje drikka vatn, og ikkje skal du fara den same vegen attende som du gjekk av stad.»»</verse>
        <verse osisID='1Kgs.13.10'>Og so for han av ei annan veg og vende ikkje heim att den vegen han var komen.</verse>
        <verse osisID='1Kgs.13.11'>Men i Betel budde ein gamall profet, og son hans kom og fortalde honom alt det gudsmannen hadde gjort i Betel den dagen, og kva han hadde sagt til kongen. Og då dei hadde fortalt dette til far sin,</verse>
        <verse osisID='1Kgs.13.12'>sagde far deira til deim: «Kva veg gjekk han?» Sønerne hadde set kva veg gudsmannen hadde fare, han som var komen frå Juda.</verse>
        <verse osisID='1Kgs.13.13'>Då sagde han til sønerne sine: «Sala asnet åt meg!» Då dei so hadde sala asnet åt honom, sette han seg på det</verse>
        <verse osisID='1Kgs.13.14'>og tok ut etter gudsmannen og fann honom; han under eiki; og han spurde honom: «Er du den gudsmannen som er komen frå Juda?» Han svara: «Ja, det er eg.»</verse>
        <verse osisID='1Kgs.13.15'>Då sagde han til honom: «Fylg meg heim, og et med meg!»</verse>
        <verse osisID='1Kgs.13.16'>Men han svara: «Eg kann ikkje ganga attende med deg eller stiga innum hjå deg, og eg kann korkje eta eller drikka med deg her;</verse>
        <verse osisID='1Kgs.13.17'>for det kom eit ord til meg frå Herren: «Du skal korkje eta eller drikka der; du skal ikkje heller fara attende same vegen som du gjekk dit.»»</verse>
        <verse osisID='1Kgs.13.18'>Han sagde til honom: «Eg og er profet liksom du, og ein engel hev tala til meg på Herrens bod og sagt: «Få honom attende med deg og gjev honom mat og drikka!»» Men det laug han for honom.</verse>
        <verse osisID='1Kgs.13.19'>So snudde han um att med honom og åt i huset hans og drakk.</verse>
        <verse osisID='1Kgs.13.20'>Men medan dei sat ved bordet, kom Herrens ord til profeten som hadde fenge honom attende.</verse>
        <verse osisID='1Kgs.13.21'>Og han ropa til gudsmannen som var komen frå Juda, og sagde: «So segjer Herren: «For di du hev vore motstridig mot Herrens ord og ikkje lydt det bodet som Herren, din Gud, gav deg,</verse>
        <verse osisID='1Kgs.13.22'>men snudde um att og ete og drukke på den staden der han hadde forbode deg å gjera det, so skal liket ditt ikkje koma i fedregravi di.»»</verse>
        <verse osisID='1Kgs.13.23'>Då han no hadde ete og drukke, sala han asnet åt honom, åt profeten, som han hadde fenge attende.</verse>
        <verse osisID='1Kgs.13.24'>Og han tok i veg, men ei løva råka honom på vegen og drap honom. Sidan låg liket hans slengt på vegen; men asnet gav seg til å standa attmed det, og løva stod like eins attmed liket.</verse>
        <verse osisID='1Kgs.13.25'>Då no folk som gjekk framum der, fekk sjå liket hans slengt på vegen, og løva standande attmed det, gjekk dei inn i byen der den gamle profeten budde, og tala um det.</verse>
        <verse osisID='1Kgs.13.26'>Då profeten som hadde fenge honom attende frå vegen, høyrde det, sagde han: «Det er gudsmannen som var motstridig imot Herrens ord; difor hev Herren gjeve honom løva i vald, og ho hev rive honom sund og drepe honom, etter det ord som Herren hadde tala til honom.»</verse>
        <verse osisID='1Kgs.13.27'>Og han sagde til sønerne sine: «Legg sal på asnet åt meg!» Og dei sala det.</verse>
        <verse osisID='1Kgs.13.28'>So tok han ut og fann liket liggjande slengt på vegen, og løva og asnet standane attmed liket; løva hadde ikkje ete av liket og ikkje rive sund asnet heller.</verse>
        <verse osisID='1Kgs.13.29'>Og profeten tok upp liket av gudsmannen og lagde honom på asnet og tok honom med seg attende; og den gamle profeten gjekk inn i byen sin og vilde halda syrgjehøgtid og gravleggja honom.</verse>
        <verse osisID='1Kgs.13.30'>Og han lagde liket hans i si eigi grav, og dei heldt syrgjehøgtid og ropa: «Eie, eie meg, bror min!»</verse>
        <verse osisID='1Kgs.13.31'>Då han no hadde gravlagt honom, sagde han til sønerne sine: «Når eg døyr, skal de leggja meg i den gravi som gudsmannen ligg i; legg beini mine attmed hans bein.</verse>
        <verse osisID='1Kgs.13.32'>For det skal sanna seg, det som han, etter Herrens ord, sagde imot altaret i Betel og imot alle offerhaughusi i byarne i Samaria.»</verse>
        <verse osisID='1Kgs.13.33'>Jerobeam vende like vel ikkje um ifrå sin vonde veg etter denne hendingi, men heldt fram med å gjera til prestar ved offerhaugarne både likt og ulikt. Den som berre hadde hug til det, fekk av honom handi fyllt, so dei kunde verta prestar ved haugarne.</verse>
        <verse osisID='1Kgs.13.34'>På denne vis vart Jerobeam upphavsmann til synd i ætti si og orsak til at huset hans vart utrudt og utstroke av jordi.</verse>
      </chapter>
      <chapter osisID='1Kgs.14'>
        <verse osisID='1Kgs.14.1'>Ved det bilet vart Abia, son åt Jerobeam, sjuk.</verse>
        <verse osisID='1Kgs.14.2'>Då sagde Jerobeam til kona si: «Tak og klæd deg ut, so ingen vert vis med at du er kona åt Jerobeam, og gakk so til Silo! Der bur profeten Ahia, han som tala um at eg skulde verta konge yver dette folket.</verse>
        <verse osisID='1Kgs.14.3'>Tak med deg ti brød og kakor og ei krukka med honning og gakk inn til honom! Han skal vitra deg um korleis det skal ganga med guten.»</verse>
        <verse osisID='1Kgs.14.4'>Og kona åt Jerobeam gjorde so; ho tok ut til Silo og kom til huset åt Ahia. Men Ahia kunde ikkje sjå; for augo hans var star-blinde av alderdom.</verse>
        <verse osisID='1Kgs.14.5'>Men Herren hadde sagt til Ahia: «Kona åt Jerobeam kjem og vil spyrja deg ut um son sin, for han er sjuk. Det og det skal du segja med henne. Når ho kjem, vil ho bera seg åt liksom ho var framand.»</verse>
        <verse osisID='1Kgs.14.6'>Då no Ahia høyrde fotstigi hennar i det same ho kom inn døri, sagde han: «Kom inn, du kona åt Jerobeam! Kvi ber du deg åt liksom du var framand? Eg er send til deg med eit hardt bod.</verse>
        <verse osisID='1Kgs.14.7'>Gakk og seg til Jerobeam: «So segjer Herren, Israels Gud: «Eg hev lyft deg upp or folket og sett deg til fyrste yver folket mitt, Israel,</verse>
        <verse osisID='1Kgs.14.8'>og rive riket ifrå Davids hus og gav det til deg. Men du hev ikkje stelt deg som tenaren min, David; han heldt bodi mine og fylgde meg av alt sitt hjarta, so han gjorde einast det som rett var i mine augo;</verse>
        <verse osisID='1Kgs.14.9'>men du hev gjort meir vondt enn alle som hev vore fyre deg; du hev gjenge av og laga deg andre gudar, støypte bilæte, for å harma meg, og meg hev du kasta attum ryggen din.</verse>
        <verse osisID='1Kgs.14.10'>Difor vil eg lata ulukka koma yver Jerobeams hus og rydja ut kvar ein karmann av ætti hans både, både ufri og fri i Israel, og eg skal sopa etter Jerobeams hus plent som ein sopar burt skarn, til dess det ingen ting er att av det.</verse>
        <verse osisID='1Kgs.14.11'>Den av Jerobeams hus som døyr i byen, skal hundarne eta upp, og den som døyr utpå marki, skal fuglane under himmelen eta upp. For soleis hev Herren tala.»»</verse>
        <verse osisID='1Kgs.14.12'>Gakk no du heim att! Når føterne stig inn i byen, so døyr barnet.</verse>
        <verse osisID='1Kgs.14.13'>Og heile Israel skal halda syrgjehøgtid for honom, og dei skal gravleggja honom; for av Jerobeams hus er han den einaste som skal koma i ei grav, etter di han var den einaste i Jerobeams hus som det var noko godt hjå imot Herren, Israels Gud.</verse>
        <verse osisID='1Kgs.14.14'>Men Herren skal setja seg ein konge yver Israel, som skal rydja ut Jerobeams hus. Dette er dagen, og no skal det henda.</verse>
        <verse osisID='1Kgs.14.15'>Herren skal slå Israel som sevet voggar i vatnet, og han skal rykkja Israel upp or dette gode landet, som han gav federne deira, og strøya deim på andre sida åt Storelvi, for di dei hev laga seg asjeror og vekt Herrens harm.</verse>
        <verse osisID='1Kgs.14.16'>Og han skal ofra Israel for dei synder skuld som Jerobeam gjorde, og som han fekk Israel til å gjera.»</verse>
        <verse osisID='1Kgs.14.17'>Då reis kona åt Jerobeam upp og gjekk sin veg og kom til Tirsa, og med same ho steig yver dørstokken i huset, døydde guten.</verse>
        <verse osisID='1Kgs.14.18'>Og dei gravlagde honom, og heile Israel heldt syrgjehøgtid for honom, etter det ord som Herren hadde tala ved tenaren sin, profeten Ahia.</verse>
        <verse osisID='1Kgs.14.19'>Det som elles er å fortelja um Jerobeam, um krigerne hans og styringi hans, det er uppskrive i krønikeboki åt Israels-kongarne.</verse>
        <verse osisID='1Kgs.14.20'>Styringstidi åt Jerobeam var tvo og tjuge år. So lagde han seg til kvile hjå federne sine, og Nadab, son hans, vart konge i staden hans.</verse>
        <verse osisID='1Kgs.14.21'>Men Rehabeam, son åt Salomo, var konge i Juda; ein og fyrti år var Rehabeam då han vart konge, og syttan år styrde han i Jerusalem, den byen som Herren hadde valt ut av alle Israels ætter til bustad for namnet sitt. Mor hans var ei ammonitkvinna som heitte Na’ama.</verse>
        <verse osisID='1Kgs.14.22'>Og Juda gjorde det som vondt var i Herrens augo; med dei synder dei gjorde, vekte dei brennhugen hans meir enn federne deira hadde gjort.</verse>
        <verse osisID='1Kgs.14.23'>Dei og bygde seg offerhaugar og laga til stolpar og asjeror på kvar ein høg bakke og under kvart eit grønt tre;</verse>
        <verse osisID='1Kgs.14.24'>ja, det var jamvel utukt-sveinar i landet. Dei heldt på med all styggedomen hjå dei folki som Herren hadde jaga undan for Israels-sønerne.</verse>
        <verse osisID='1Kgs.14.25'>I femte styringsåret åt Rehabeam drog egyptarkongen Sisak upp imot Jerusalem.</verse>
        <verse osisID='1Kgs.14.26'>Og han tok skattarne i Herrens hus og skattarne i kongshuset; alt saman tok han. Han tok alle gullskjoldarne og, som Salomo hadde late gjera.</verse>
        <verse osisID='1Kgs.14.27'>I deira stad fekk kong Rehabeam gjort koparskjoldar og gav deim i varveitsla til hovdingarne for livvakti, dei som heldt vakt ved inngangen til kongshuset;</verse>
        <verse osisID='1Kgs.14.28'>og kvar gong kongen gjekk til Herrens hus, bar vaktmennerne deim og tok deim so attende til vaktstova.</verse>
        <verse osisID='1Kgs.14.29'>Det som elles er å fortelja um Rehabeam, um alt det han gjorde, det er uppskrive i krønikeboki åt Juda-kongarne.</verse>
        <verse osisID='1Kgs.14.30'>Millom Rehabeam og Jerobeam var det ufred stødt.</verse>
        <verse osisID='1Kgs.14.31'>Og Rehabeam lagde seg til kvile hjå federne sine, og vart gravlagd hjå federne sine i Davidsbyen. Mor hans heitte Na’ama, ammonitkvinna. Og Abiam, son hans, vart konge i staden hans.</verse>
      </chapter>
      <chapter osisID='1Kgs.15'>
        <verse osisID='1Kgs.15.1'>I det attande styringsåret åt Jerobeam Nebatsson vart Abiam konge yver Juda.</verse>
        <verse osisID='1Kgs.15.2'>Tri år styrde han i Jerusalem; mor hans heitte Ma’aka Abisalomsdotter.</verse>
        <verse osisID='1Kgs.15.3'>Og han fylgde far sin i alle dei syndar som han hadde gjort fyre honom, og hjarta hans var ikkje heilt med Herren, hans Gud, som hjarta åt David, far hans, hadde vore.</verse>
        <verse osisID='1Kgs.15.4'>Men for David skuld gav Herren, hans Gud, honom ei lampa i Jerusalem, med di han lyfta upp son hans etter honom og let Jerusalem få standa,</verse>
        <verse osisID='1Kgs.15.5'>for di David hadde gjort det som rett var i Herrens augo og ikkje vike ifrå noko av det han hadde bode honom, so lenge han livde, so nær som i saki med hetiten Uria.</verse>
        <verse osisID='1Kgs.15.6'>Millom Rehabeam og Jerobeam var det ufred so lenge han livde.</verse>
        <verse osisID='1Kgs.15.7'>Det som elles er å fortelja um Abiam og um alt det han gjorde, det er uppskrive i krønikeboki åt Juda-kongarne. Abiam og Jerobeam låg i ufred med kvarandre.</verse>
        <verse osisID='1Kgs.15.8'>Og Abiam lagde seg til kvila hjå federne sine, og dei gravlagde honom i Davidsbyen; og Asa, son hans, vart konge i staden hans.</verse>
        <verse osisID='1Kgs.15.9'>I tjugande året åt Jerobeam, kongen i Israel, vart Asa konge i Juda.</verse>
        <verse osisID='1Kgs.15.10'>Han styrde eitt og fyrti år i Jerusalem. Hans mor heitte Ma’aka Abisalomsdotter.</verse>
        <verse osisID='1Kgs.15.11'>Og Asa gjorde det som rett var i Herrens augo, liksom David, far hans.</verse>
        <verse osisID='1Kgs.15.12'>Han jaga utukt-sveinarne ut or landet, og fekk burt alle dei skarnsgudarne som far hans hadde laga.</verse>
        <verse osisID='1Kgs.15.13'>Og jamvel mor si, Ma’aka, sette han ifrå hennar dronningrang, for di ho hadde late gjera eit styggjelegt bilæte for Asjera; Asa hogg ned det stygge bilætet hennar og brende det i Kidronsdalen.</verse>
        <verse osisID='1Kgs.15.14'>Men offerhaugarne fekk dei ikkje burt; like vel var hjarta åt Asa heilt med Herren, so lenge han livde.</verse>
        <verse osisID='1Kgs.15.15'>Heilaggåvorne åt far sin og heilaggåvorne sine eigne flutte han inn i Herrens hus, sylv og gull og ymse ting.</verse>
        <verse osisID='1Kgs.15.16'>Millom Asa og Basea, kongen i Israel, var det ufred so lenge dei livde.</verse>
        <verse osisID='1Kgs.15.17'>Basea, Israels-kongen, drog upp imot Juda og bygde ei borg i Rama, av di han vilde hindra at nokon drog ut eller inn hjå Asa, kongen i Juda.</verse>
        <verse osisID='1Kgs.15.18'>Då tok Asa alt det sylv og gull som var att i skattkammeri i Herrens hus og i skattkammeret i kongsgarden og lagde det i handi åt tenarane sine; so sende han dei til Benhadad, son åt Tabrimmon Hezjonsson, syrarkongen, som budde i Damaskus, med dei ordi:</verse>
        <verse osisID='1Kgs.15.19'>«Det er eit samband millom meg og deg, sameleis som millom far min og far din. Her sender eg deg ei gåva i sylv og gull. Gjer no vel og brjot sambandet ditt med Basea, Israels-kongen, so han lyt draga burt ifrå meg!»</verse>
        <verse osisID='1Kgs.15.20'>Og Benhadad lydde kong Asa og sende herførarane sine imot byarne i Israel og herja Ijon, Dan, Abel-Bet-Ma’aka og heile Kinnerot umfram heile Naftalilandet.</verse>
        <verse osisID='1Kgs.15.21'>Då Basea no høyrde det, slutta han med borgbyggjingi i Rama og heldt seg sidan i ro i Tirsa.</verse>
        <verse osisID='1Kgs.15.22'>Men kong Asa baud ut heile Juda - ikkje ein var friteken - og dei tok burt steinar og trevyrke som Basea hadde bruka til byggverket i Rama; og med det gjorde no kong Asa Geba i Benjamin og Mispa til borgbyar.</verse>
        <verse osisID='1Kgs.15.23'>Det som elles er å fortelja um Asa, um alle storverki hans og alt han gjorde, um byarne som han bygde, det er uppskrive i krønikeboki åt Juda-kongarne. Men på sine gamle dagar fekk han ein sjukdom i føterne.</verse>
        <verse osisID='1Kgs.15.24'>Og Asa lagde seg til kvile hjå federne sine og vart gravlagd hjå federne sine i byen åt David, far sin. Og Josafat, son hans, vart konge i staden hans.</verse>
        <verse osisID='1Kgs.15.25'>Nadab Jerobeamsson vart konge i Israel i det andre styringsåret åt Juda-kongen Asa og rådde yver Israel i tvo år.</verse>
        <verse osisID='1Kgs.15.26'>Han gjorde det som vondt var i Herrens augo og stemnde fram på vegen til far sin og i den synd som han hadde fenge Israel til å gjera.</verse>
        <verse osisID='1Kgs.15.27'>Men Basea Ahiason av Issakars hus fekk til ei samansverjing imot honom, og Basea slo honom i hel ved Gibbeton, som høyrde filistarane til; Nadab med heile Israel heldt då på å kringsette Gibbeton.</verse>
        <verse osisID='1Kgs.15.28'>Basea drap honom i det tridje styringsåret åt Juda-kongen Asa, og han vart so konge i staden hans.</verse>
        <verse osisID='1Kgs.15.29'>Og då han var konge vorten, slo han i hel heile Jerobeams hus; han let det ikkje vera att ei livande sjæl av Jerobeams hus, men gjorde ende på, etter det ord som Herren hadde tala ved tenaren sin, siloniten Ahia;</verse>
        <verse osisID='1Kgs.15.30'>det var for dei synder skuld som Jerobeam hadde gjort, og som han hadde fenge Israel til å gjera, og for di han soleis hadde harma Herren, Israels Gud.</verse>
        <verse osisID='1Kgs.15.31'>Det som elles er å fortelja um Nadab og um alt det han gjorde, det er uppskrive i krønikeboki åt Israels-kongarne.</verse>
        <verse osisID='1Kgs.15.32'>Millom Asa og Basea, kongen i Israel, var det ufred so lenge dei livde.</verse>
        <verse osisID='1Kgs.15.33'>I det tridje styringsåret åt Juda-kongen Asa vart Basea Ahiason konge yver heile Israel i Tirsa, og det var han i fire og tjuge år.</verse>
        <verse osisID='1Kgs.15.34'>Han gjorde det som vondt var i Herrens augo, og stemnde fram på Jerobeams veg og i den synd som han hadde fenge Israel til å gjera.</verse>
      </chapter>
      <chapter osisID='1Kgs.16'>
        <verse osisID='1Kgs.16.1'>Og Herrens ord kom til Jehu Hananison um Baesa, soleis:</verse>
        <verse osisID='1Kgs.16.2'>«Eg hev lyft deg upp or moldi og sett deg til hovding yver Israel, folket mitt. Men du hev fare der Jerobeam for, og fenge Israel, folket mitt, til å synda, so dei hev harma meg med synderne sine.</verse>
        <verse osisID='1Kgs.16.3'>Difor vil eg sopa etter Baesa og huset hans; eg vil gjera med ditt hus som eg gjorde med huset åt Jerobeam Nebatsson.</verse>
        <verse osisID='1Kgs.16.4'>Den av huset åt Baesa som døyr i byen, skal hundarne eta upp, og den av huset hans som døyr utpå marki, skal fuglarne under himmelen eta upp.»</verse>
        <verse osisID='1Kgs.16.5'>Det som elles er å fortelja um Baesa og um det han gjorde, um storverki hans, det er uppskrive i krønikeboki åt Israels-kongarne.</verse>
        <verse osisID='1Kgs.16.6'>Og Baesa lagde seg til kvile hjå federne sine og vart gravlagd i Tirsa, og Ela, son hans, vart konge i staden hans.</verse>
        <verse osisID='1Kgs.16.7'>Men gjenom profeten Jehu Hananison var Herrens ord kome til Baesa og huset hans både for alt det han gjorde som Herren mislika, då han harma honom med det som henderne hans gjorde i likskap med Jerobeams hus, og for det at han hadde slege dette i hel.</verse>
        <verse osisID='1Kgs.16.8'>I det seks og tjugande året åt Juda-kongen Asa vart Ela Baesason konge yver Israel i Tirsa, og det var han i tvo år.</verse>
        <verse osisID='1Kgs.16.9'>Då fekk ein av tenarane hans, Zimri, hovdingen for helvti av vognerne, til ei samansverjing imot honom, og ein gong han hadde teke seg eit rus i Tirsa, i huset åt Arsa, drottseten i Tirsa,</verse>
        <verse osisID='1Kgs.16.10'>kom Zimri dit og slo han i hel - det var i sju og tjugande året åt Juda-kongen Asa - og so vart han sjølv konge i staden hans.</verse>
        <verse osisID='1Kgs.16.11'>Og då han hadde vorte konge og var komen på kongsstolen sin, tynte han heile huset åt Baesa; han let det ikkje vera att nokon karmann, men drap jamvel skyldfolk og vener til honom.</verse>
        <verse osisID='1Kgs.16.12'>So rudde Zimri ut heile huset åt Baesa, etter det ord som Herren hadde tala til Baesa gjenom profeten Jehu,</verse>
        <verse osisID='1Kgs.16.13'>for alle dei synder skuld som Baesa og Ela, son hans, hadde gjort, og som dei hadde fenge Israel til å gjera, so dei harma Herren, Israels Gud, med dei fånyttige avgudarne sine.</verse>
        <verse osisID='1Kgs.16.14'>Det som elles er å fortelja um Ela og alt det han gjorde, det er uppskrive i krønikeboki åt Israels-kongarne.</verse>
        <verse osisID='1Kgs.16.15'>I det sju og tjugande året åt Juda-kongen Asa vart Zimri konge i sju dagar i Tirsa, den gongen folket kringsette Gibbeton, som tilhøyrde filistarane.</verse>
        <verse osisID='1Kgs.16.16'>Då folket som låg i lægret, høyrde at Zimri hadde fenge til ei samansverjing og jamvel slege kongen i hel, gjorde heile Israel den israelitiske herføraren Omri til konge i lægret same dagen.</verse>
        <verse osisID='1Kgs.16.17'>Og Omri tok upp ifrå Gibbeton og heile Israel med honom, og dei kringsette Tirsa.</verse>
        <verse osisID='1Kgs.16.18'>Og då Zimri såg at byen var teken, gjekk han inn i borgi i kongsgarden og sette eld på kongsgarden yver seg og døydde soleis,</verse>
        <verse osisID='1Kgs.16.19'>for dei synder han hadde gjort, med di han gjorde det som vondt var i Herrens augo og stemnde fram på Jerobeams veg og i den synd som han hadde gjort og fenge Israel til å gjera.</verse>
        <verse osisID='1Kgs.16.20'>Det som elles er å fortelja um Zimri og um den samansverjingi som han fekk til, det er uppskrive i krønikeboki åt Israels-kongarne.</verse>
        <verse osisID='1Kgs.16.21'>No kløydest Israels-folket seg i tvo flokkar; den eine helvti av folket heldt med Tibni Ginatsson og gjorde honom til konge, men den andre helvti heldt seg til Omri.</verse>
        <verse osisID='1Kgs.16.22'>Og den flokken som heldt med Omri, vart for sterk for deim som heldt med Tibni Ginatsson, og då Tibni døydde, vart Omri konge.</verse>
        <verse osisID='1Kgs.16.23'>I det eitt og trettiande året åt Juda-kongen Asa vart Omri konge i Israel, og det var han i tolv år. I Tirsa styrde han i seks år.</verse>
        <verse osisID='1Kgs.16.24'>Han kjøpte berget Samaria av Semer for fem våger sylv, og han bygde på berget og kalla byen som han bygde der Samaria, etter Semer, som hadde ått berget.</verse>
        <verse osisID='1Kgs.16.25'>Men Omri gjorde det som vondt var i Herrens augo; ja, han bar seg verre åt enn alle som hadde vore fyre honom.</verse>
        <verse osisID='1Kgs.16.26'>Han fylgde Jerobeam Nebatsson etter på alle hans vegar og i alle dei synder som han hadde fenge Israel til å gjera, so dei harma Herren, Israels Gud, med sine fånyttige avgudar.</verse>
        <verse osisID='1Kgs.16.27'>Det som elles er å fortelja um Omri, um det han gjorde og um storverki hans, det er uppskrive i krønikeboki åt Israels-kongarne.</verse>
        <verse osisID='1Kgs.16.28'>Og Omri lagde seg til kvile hjå federne sine og vart gravlagd i Samaria, og Ahab, son hans, vart konge i staden hans.</verse>
        <verse osisID='1Kgs.16.29'>Ahab Omrison vart konge yver Israel i det åtte og trettiande året åt Juda-kongen Asa, og Ahab Omrison styrde Israel tvo og tjuge år i Samaria.</verse>
        <verse osisID='1Kgs.16.30'>Ahab Omrison gjorde det som vondt var i Herrens augo, meir enn alle som hadde vore fyre honom.</verse>
        <verse osisID='1Kgs.16.31'>Det var ikkje nok for honom at han livde i synderne til Jerobeam Nebatsson, men han tok jamvel og gifte seg med Jezabel, dotter åt sidonarkongen Etba’al, og gjekk so av stad og tente Ba’al og tilbad honom.</verse>
        <verse osisID='1Kgs.16.32'>Og han reiste eit altar for Ba’al i det Ba’als-huset som han hadde bygt i Samaria.</verse>
        <verse osisID='1Kgs.16.33'>Ahab fekk ei Asjera tillaga og gjorde meir til å harma Herren, Israels Gud, enn alle Israels-kongarne som hadde vore fyre honom.</verse>
        <verse osisID='1Kgs.16.34'>I hans tid bygde beteliten Hiel upp att Jeriko. Men det kosta honom eldste son hans, Abiram, å leggja grunnen; og det kosta honom yngste son hans, Segub, å setja upp portarne, etter det ord Herren hadde tala gjenom Josva Nunsson.</verse>
      </chapter>
      <chapter osisID='1Kgs.17'>
        <verse osisID='1Kgs.17.1'>Og Elia frå Tisbe, ein av deim som hadde flutt inn ifrå Gilead, sagde til Ahab: «So sant Herren, Israels Gud, liver, han som eg er i tenesta hjå, so skal det ikkje koma regn eller dogg i desse åri utan eg segjer det.»</verse>
        <verse osisID='1Kgs.17.2'>Og Herrens ord kom til honom soleis:</verse>
        <verse osisID='1Kgs.17.3'>«Gakk herifrå og tak austetter og gøym deg attmed bekken Kerit på hi sida Jordan!</verse>
        <verse osisID='1Kgs.17.4'>Av bekken skal du drikka, og føda til deg hev eg bode ramnarne syte for.»</verse>
        <verse osisID='1Kgs.17.5'>Då tok han ut og gjorde som Herren hadde sagt; han gjekk av stad og vart verande attmed bekken Kerit, som er austanfor Jordan.</verse>
        <verse osisID='1Kgs.17.6'>Og ramnarne bar brød og kjøt til honom um morgonen og brød og kjøt um kvelden, og av bekken drakk han.</verse>
        <verse osisID='1Kgs.17.7'>Men då ei tid var lidi, torna bekken, for det kom ikkje regn i landet.</verse>
        <verse osisID='1Kgs.17.8'>Då kom Herrens ord til honom; han sagde:</verse>
        <verse osisID='1Kgs.17.9'>«Set i veg til Sarefat, som høyrer til Sidon, og gjev deg til der! Eg hev bede ei enkja syta for deg med føda.»</verse>
        <verse osisID='1Kgs.17.10'>Han tok i veg til Sarefat, og då han kom til byporten, fekk han auga på ei enkja som sanka ved. Og han ropa til: «Henta ein liten grand vatn åt meg i ei skål, so eg fær drikka!»</verse>
        <verse osisID='1Kgs.17.11'>Då ho no gjekk og skulde henta det, ropa han etter henne, og sagde: «Tak med deg eit stykke brød åt meg!»</verse>
        <verse osisID='1Kgs.17.12'>Men ho svara: So sant Herren, din Gud, liver; eg eig ikkje ein brødleiv; ein neve mjøl i krukka og ein grand olje i krusi er det einaste; og no sankar eg saman eit par vedkjeppar og gjeng inn og lagar det til åt meg og son min; so fær me eta det og sidan døy.</verse>
        <verse osisID='1Kgs.17.13'>Då sagde Elia til henne: «Ottast ikkje, gakk inn og gjer som du hev sagt! Men laga fyrst ei liti kaka åt meg og ber ut åt meg! Sidan kann du få laga til åt deg sjølv og son din.</verse>
        <verse osisID='1Kgs.17.14'>For so segjer Herren, Israels Gud: «Mjølkrukka skal ikkje verta tom, og ikkje skal det skorta på olje i krusi, til dess Herren let det regna på jordi.»»</verse>
        <verse osisID='1Kgs.17.15'>Då gjekk ho av stad og gjorde som Elia hadde sagt; og dei åt, både han og ho og husfolket hennar, ei heil tid frametter.</verse>
        <verse osisID='1Kgs.17.16'>Mjølkrukka vart ikkje tom, og det skorta ikkje på olje i krusi; det gjekk som Herren hadde tala gjenom Elia.</verse>
        <verse osisID='1Kgs.17.17'>Men ei tid etter desse hendingarne vart son åt kvinna, ho som åtte huset, sjuk; og sjukdomen hans vart ovleg tung, og til slutt andast han.</verse>
        <verse osisID='1Kgs.17.18'>Då sagde ho til Elia: «Kva hev du, gudsmann, å gjera hjå meg? Du er komen til meg for å draga synda mi fram i minnet, so son min måtte døy.»</verse>
        <verse osisID='1Kgs.17.19'>Men han sagde til henne: «Lat meg få guten din hit.» Og han tok honom or fanget hennar og bar honom upp på salen der han budde, og lagde honom på sengi si.</verse>
        <verse osisID='1Kgs.17.20'>Og han ropa til Herren og sagde: «Herre, min Gud! At du kunde senda slik ulukka yver denne enkja som gjev meg herbyrge, og late son hennar døy!»</verse>
        <verse osisID='1Kgs.17.21'>Og han lutte seg burtyver barnet tri gongar og ropa til Herren og sagde: «Herre, min Gud! Lat sjæli til guten koma attende til honom!»</verse>
        <verse osisID='1Kgs.17.22'>Og Herren høyrde Elia; guten fekk sjæli attende og vart livande.</verse>
        <verse osisID='1Kgs.17.23'>Og Elia tok barnet ifrå salen og hadde det nedatt i huset og gav det til mori, og Elia sagde: «Sjå, son din liver!»</verse>
        <verse osisID='1Kgs.17.24'>Då sagde kvinna til Elia: «No veit eg at du er ein gudsmann, og at Herrens ord i din munn er sanning.»</verse>
      </chapter>
      <chapter osisID='1Kgs.18'>
        <verse osisID='1Kgs.18.1'>Ei lang tid deretter, det var tridje året, kom Herrens ord til Elia, soleis: «Gakk av stad og stig fram for Ahab, so skal eg sidan lata det regna yver jordi.»</verse>
        <verse osisID='1Kgs.18.2'>Og Elia tok i veg og vilde stiga fram for Ahab. Men svolten var stor i Samaria.</verse>
        <verse osisID='1Kgs.18.3'>Då kalla Ahab til seg Obadja, som var drottsete. Obadja ottast Herren av heil hug;</verse>
        <verse osisID='1Kgs.18.4'>den gongen då Jezabel rudde ut Herrens profetar, hadde Obadja teke og gøymt hundrad profetar i tvo hellerar, femti mann i kvar heller, og sytt for deim med brød og vatn.</verse>
        <verse osisID='1Kgs.18.5'>Ahab sagde då til Obadja: «Far igjenom landet til alle vatskjeldor og bekkjer! Kann henda me kann finna gras, so me kann halda liv i hestar og muldyr og sleppa slagta noko av buskapen.»</verse>
        <verse osisID='1Kgs.18.6'>Og dei skifte landet millom seg og for igjenom det; Ahab for ein veg for seg, og Obadja tok ein annan veg for seg.</verse>
        <verse osisID='1Kgs.18.7'>Då no Obadja var på ferdi, kom Elia til møtes med honom. Og han kjende honom og kasta seg å gruve og sagde: «Er du her, min herre Elia?»</verse>
        <verse osisID='1Kgs.18.8'>Han svara honom: «Ja; gakk og seg til herren din at Elia er her!»</verse>
        <verse osisID='1Kgs.18.9'>Då sagde han: «Kva hev eg forsynda meg med, sidan du vil gjeva tenaren din i handi på Ahab, so han kann taka livet av meg?</verse>
        <verse osisID='1Kgs.18.10'>So sant Herren, din Gud, liver, det finst ikkje det folk eller det rike utan at herren min hev sendt bod til det og leita etter deg; og når dei sagde: «Her er han ikkje,» so let han det riket eller det folket sverja på at dei ikkje kunde finna deg.</verse>
        <verse osisID='1Kgs.18.11'>Og no segjer du: «Gakk og seg herren din at Elia er her!»</verse>
        <verse osisID='1Kgs.18.12'>Um det no gjeng so, når eg er gjengen ifrå deg, at Herrens Ande tek deg burt til ein stad eg ikkje kjennar, og eg like vel kjem til Ahab med bod um det, so drep han meg, når han ikkje finn deg. Og tenaren din hev då ottast Herren like frå ungdomen.</verse>
        <verse osisID='1Kgs.18.13'>Hev dei ikkje fortalt deg, herre, kva eg gjorde då Jezabel drap Herrens profetar? Då gøymde eg hundrad mann av Herrens profetar i tvo hellerar, femti mann i kvar heller, og sytte for deim med brød og vatn.</verse>
        <verse osisID='1Kgs.18.14'>Og no segjer du: «Gakk og seg til herren din: Elia er her» - so at han få livet av meg.»</verse>
        <verse osisID='1Kgs.18.15'>Då sagde Elia: «So sant Herren, allhers drott, liver, han som hev meg i tenesta, so skal eg i dag stiga fram for kongen.»</verse>
        <verse osisID='1Kgs.18.16'>Obadja gjekk då til møtes med Ahab og fortalde dette med honom, og Ahab gjekk til møtes med Elia.</verse>
        <verse osisID='1Kgs.18.17'>Då Ahab såg Elia, sagde Ahab til honom: «Er du her, du som dreg ulukka yver Israel?»</verse>
        <verse osisID='1Kgs.18.18'>Han svara: «Det er ikkje eg som dreg ulukka yver Israel, men du og farshuset ditt, med di de hev vendt dykk frå Herrens bod og fylgt Ba’alarne.</verse>
        <verse osisID='1Kgs.18.19'>Men send no bod og lat heile Israel stemna saman til meg på Karmelfjellet, og like eins dei fire hundrad og femti Ba’als-profetarne og dei fire hundrad Asjera-profetarne som gjeng til bords hjå Jezabel!</verse>
        <verse osisID='1Kgs.18.20'>Og Ahab sende bod ikring til alle Israels-sønerne, og samla profetarne på Karmelfjellet.</verse>
        <verse osisID='1Kgs.18.21'>Då steig Elia fram for folkemengdi og sagde: Kor lenge vil de halda på å halta til båe sidor? Er det Herren som er Gud, so ten honom; men er det Ba’al som er Gud, so ten honom!» Folket svara ikkje eit ord.</verse>
        <verse osisID='1Kgs.18.22'>Då sagde Elia til folket: «Eg er no den einaste som er att av Herrens profetar; men Ba’als-profetarne er fire hundrad og femtimann.</verse>
        <verse osisID='1Kgs.18.23'>Lat oss no få tvo uksar, og lat deim velja seg ut den eine uksen og hogga honom i stykke og leggja honom på offerveden, men ikkje kveikja eld på, og eg skal laga til den andre uksen og leggja den på offerveden, men ikkje kveikja eld på.</verse>
        <verse osisID='1Kgs.18.24'>So kann de kalla på namnet åt dykkar gud, og eg skal kalla på Herrens namn. Og lat det då vera so, at den gud som då svarar med eld, han er Gud.» Heile folkemengdi svara: «Det framlegget er godt.»</verse>
        <verse osisID='1Kgs.18.25'>Og Elia sagde til Ba’als-profetarne: «Vel dykk ut den eine av uksen og laga til den fyrst, etter di de er dei fleste, og ropa so på guden dykkar, men kveik ikkje eld på!»</verse>
        <verse osisID='1Kgs.18.26'>Då tok dei den uksen som han hadde gjeve deim, og laga honom til og ropa på Ba’al frå morgon til middag og sagde: «Ba’al, svara oss!» Men det kom ingen ljod, og ingen svara. Dei hinka kringum altaret som dei hadde sett upp.</verse>
        <verse osisID='1Kgs.18.27'>Ved middagsleite tok Elia på å gjøra narr av deim og sagde: «Ropa med sterkare mål! For han er då Gud, må vita; han sit vel og grundar på eitkvart, eller og er han gjengen til sides eller er ute på ferd; eller kann henda han søv, då vaknar han vel.»</verse>
        <verse osisID='1Kgs.18.28'>Og dei ropa med sterkt mål og flengde seg med sverd og spjot som deira vis var, til dess blodet flaut nedetter deim.</verse>
        <verse osisID='1Kgs.18.29'>Då det leid yver middag, rasa dei til fram imot grjonoffer-tidi; men det kom ingen ljod, og ingen svara, og ingen brydde seg um deim.</verse>
        <verse osisID='1Kgs.18.30'>Då sagde Elia til folkemengdi: «Kom hit til meg!» Og folkemengdi gjekk burt til honom. Då bygde han upp att Herrens altar, som hadde vorte nedrive.</verse>
        <verse osisID='1Kgs.18.31'>Elia tok tolv steinar, etter talet på ættarne av Jakobs-sønerne, han som Herren hadde tala til soleis: «Israel skal namnet ditt vera.»</verse>
        <verse osisID='1Kgs.18.32'>Og av steinarne bygde han eit altar i Herrens namn, og grov ei veit umkring altaret um lag so stor som til tvo halvskjeppor sæde.</verse>
        <verse osisID='1Kgs.18.33'>So lagde han offerveden til rettes og hogg uksen i stykke og lagde han ovanpå veden.</verse>
        <verse osisID='1Kgs.18.34'>Og han sagde: «Fyll i fire krukkor med vatn, og aus det ut yver brennofferet og veden!» Og han sagde: «Gjer det ein gong til!» Og dei gjorde det andre gongen. Men han sagde: «Gjer det tridje gongen!» Og dei gjorde det tridje gongen.</verse>
        <verse osisID='1Kgs.18.35'>Vatnet flaut rundt umkring altaret, og han fyllte veiti med vatn.</verse>
        <verse osisID='1Kgs.18.36'>Og ved grjonoffer-tidi steig Elia, profeten, fram og sagde: «Herre, Abrahams og Isaks og Israels Gud! Lat det verta ålkjent i dag at du er Gud i Israel, og at eg er tenaren din, og at eg hev gjort alt dette etter bod ifrå deg!</verse>
        <verse osisID='1Kgs.18.37'>Svara meg, Herre, svara meg, so dette folket kann få kjenna at du, Herre, er Gud, og vender hugen deira attende til deg!»</verse>
        <verse osisID='1Kgs.18.38'>Då rann Herrens eld ned og åt upp brennofferet og veden og steinarne og moldi og sleikte upp vatnet som var i veiti.</verse>
        <verse osisID='1Kgs.18.39'>Og folkemengdi såg det, og dei kasta seg å gruve og sagde: «Det er Herren som er Gud! Det er Herren som er Gud!»</verse>
        <verse osisID='1Kgs.18.40'>Då sagde Elia til deim: «Tak Ba’als-profetarne, lat ingen av deim sleppa undan!» Og dei tok dem, og Elia styrde deim ned til Kisonbekken og let deim drepa der.</verse>
        <verse osisID='1Kgs.18.41'>Og Elia sagde til Ahab: «Far no upp att og et og drikk! For eg høyrer sus av regn.»</verse>
        <verse osisID='1Kgs.18.42'>Då for Ahab upp og vilde eta og drikka. Men Elia steig upp på toppen av Karmel, lutte seg ned mot jordi og lagde andlitet millom knei sine.</verse>
        <verse osisID='1Kgs.18.43'>Og han sagde til drengen sin: «Gakk upp og skoda utåt havet!» Drengen gjekk upp og skoda ut, men sagde: «Eg ser ingenting.» Sju gonger bad han honom ganga upp att.</verse>
        <verse osisID='1Kgs.18.44'>Då han so kom dit sjuande gongen, sagde han: «No ser eg det stig upp av havet ei liti sky; ho er ikkje større enn neven på ein mann.» Då sagde han: «Gakk upp og seg til Ahab: «Beit fyre og far ned, so ikkje regnet skal hefta deg!»»</verse>
        <verse osisID='1Kgs.18.45'>Og i ei handevending myrkna himmelen til med skyer og storm, og snart silregnde det. Men Ahab køyrde av stad og for til Jizre’el.</verse>
        <verse osisID='1Kgs.18.46'>Og Herrens hand kom yver Elia, so at han sette livgjord ikring seg og sprang fyre Ahab like til Jizre’el.</verse>
      </chapter>
      <chapter osisID='1Kgs.19'>
        <verse osisID='1Kgs.19.1'>Ahab fortalde Jezabel alt det som Elia hadde gjort, og korleis han hadde drepe alle profetarne med sverd.</verse>
        <verse osisID='1Kgs.19.2'>Då sende Jezabel eit bod til Elia med dei ordi: «Gudarne late meg bøta både no og sidan, um eg ikkje i morgon ved denne tid skal lata ditt liv få same lagnad som kvar av hine.»</verse>
        <verse osisID='1Kgs.19.3'>Og då han fekk den greida, tok han ut og rømde for livet, og han kom til Be’erseba, som høyrer til Juda; der let han drengen sin vera att.</verse>
        <verse osisID='1Kgs.19.4'>Men sjølv gjekk han ei dagsleid ut i øydemarki. Der sette han seg under ein einerunne, og han ynskte at han måtte få døy, og sagde: «No er det nok; Herre, tak no livet mitt, for eg er ikkje betre enn federne mine.»</verse>
        <verse osisID='1Kgs.19.5'>So lagde han seg til å sovna under ein einerunne. Men då tok ein engel i honom og sagde: «Statt upp og et!»</verse>
        <verse osisID='1Kgs.19.6'>Og då han skulde sjå til, so låg det ved hovudgjerdi hans ei kaka steikt på gloande steinar, og det stod ei krukke med vatn; og han åt og drakk og lagde seg att.</verse>
        <verse osisID='1Kgs.19.7'>Då kom Herrens engel att andre gongen og tok i honom og sagde: «Statt upp og et! For elles vert vegen for lang for deg.»</verse>
        <verse osisID='1Kgs.19.8'>Og han stod upp og åt og drakk, og styrkt av denne maten gjekk han i fyrti dagar og fyrti netter alt til Gudsfjellet Horeb.</verse>
        <verse osisID='1Kgs.19.9'>Der gjekk han inn i ein heller og var der um natti. Då kom Herrens ord til honom; han sagde til honom: «Kva vil du her, Elia?»</verse>
        <verse osisID='1Kgs.19.10'>Og han svara: «Eg hev brunne av brennhug for Herren, allhers Gud; for Israels-borni hev vendt seg burt ifrå sambandet ditt; altari dine hev dei rive ned, og profetarne dine hev dei drepe med sverd; eg er att åleine, og dei stend meg etter livet.»</verse>
        <verse osisID='1Kgs.19.11'>Då sagde han: «Gakk ut og statt på fjellet for Herrens åsyn!» Og so gjekk Herren framum der. Fyre Herren kom det ein stor og veldug storm, so fjell rivna og klettar klovna; Herren var ikkje i stormen. Etter stormen kom det ein jordskjelv; Herren var ikkje i jordskjelven.</verse>
        <verse osisID='1Kgs.19.12'>Etter jordskjelven kom det eld; men Herren var ikkje i elden. Etter elden høyrdest ei mild susing.</verse>
        <verse osisID='1Kgs.19.13'>So snart Elia høyrde det, sveipte han andlitet inn i kappa si og gjekk ut og stod ved inngangen til helleren. Då tala ei røyst til honom og sagde: «Kva vil du her, Elia?»</verse>
        <verse osisID='1Kgs.19.14'>Og han svara: «Eg hev brunne av brennhug for Herren, Allhers Gud; for Israels-borni hev vendt seg burt frå sambandet ditt; altari dine hev dei rive ned, og profetarne dine hev dei drepe med sverd; eg er att åleine, og dei stend meg etter livet.»</verse>
        <verse osisID='1Kgs.19.15'>Herren sagde til honom: «Far no attende og tak vegen til Damaskusheidi, og gakk inn i byen og salva Hazael til konge yver Syria!</verse>
        <verse osisID='1Kgs.19.16'>Og Jehu Nimsison skal du salva til konge yver Israel, og Elisa Safatsson frå Abel-Mehola, skal du salva til profet i din stad.</verse>
        <verse osisID='1Kgs.19.17'>Då skal det ganga so: Den som slepp undan Hazael-sverdet, honom skal Jehu drepa, og den som slepp undan Jehu-sverdet, skal Elisa drepa.</verse>
        <verse osisID='1Kgs.19.18'>Men eg vil lata sju tusund vera att i Israel, alle dei kne som ikkje hev bøygt seg for Ba’al, og kvar munn som ikkje hev gjeve honom hyllingskyss.»</verse>
        <verse osisID='1Kgs.19.19'>Då han gjekk derifrå, råka han på Elisa Safatsson, som heldt på og pløgde; tolv par uksar gjekk fyre honom, og sjølv køyrde han det tolvte paret. Og Elia gjekk burt til honom og kasta kappa si på honom.</verse>
        <verse osisID='1Kgs.19.20'>Då slepte han uksarne og sprang etter Elia og sagde: «Lat meg få kyssa far min og mor mi, so skal eg fylgja deg!» Han sagde til honom: «Snu heim att då! Men kom i hug kva eg hev gjort med deg!»</verse>
        <verse osisID='1Kgs.19.21'>So gjekk han ifrå honom att og tok dei tvo uksarne og slagta deim, og med oket åt uksarne koka han kjøtet deira og gav folket, og dei åt. Sidan tok han ut og fylgde Elia og vart tenaren hans.</verse>
      </chapter>
      <chapter osisID='1Kgs.20'>
        <verse osisID='1Kgs.20.1'>Benhadad, kongen i Syria, samla heile heren sin, og han hadde med seg tvo og tretti kongar, og hestar og vogner; han drog upp og kringsette Samaria og gjorde åtak på byen.</verse>
        <verse osisID='1Kgs.20.2'>Og han sende bod inn i byen til Ahab, Israels-kongen,</verse>
        <verse osisID='1Kgs.20.3'>med dei ordi: «So segjer Benhadad: «Sylvet ditt og gullet ditt høyrer meg til, og dei vænaste av konorne og borni dine, høyrer meg til.»»</verse>
        <verse osisID='1Kgs.20.4'>Israels-kongen svara og sagde: «Det er som du segjer, herre konge. Eg høyrer deg til med alt som mitt er.»</verse>
        <verse osisID='1Kgs.20.5'>Men sendebodi kom att og sagde: «So segjer Benhadad: «Eg sende bod til deg med dei ordi: «Sylvet ditt og gullet ditt og konorne og borni dine skal du gjeva meg.»</verse>
        <verse osisID='1Kgs.20.6'>I morgon ved dette bilet sender eg tenarane mine til deg, og dei skal ransaka ditt hus og husi åt tenarane dine, og alt det augo dine hev likar best, skal dei taka med seg og føra burt.»»</verse>
        <verse osisID='1Kgs.20.7'>Då kalla Israels-kongen til seg alle styresmennerne i landet og sagde: «De må skyna og sjå at han vil oss vondt. For han sende bod til meg um konorne og borni mine og um sylvet og gullet mitt, og eg neitta ikkje å gjeva honom det.»</verse>
        <verse osisID='1Kgs.20.8'>Då sagde alle styresmennerne og alt folket: «Du må ikkje høyra på honom og ikkje gjera honom til viljes.»</verse>
        <verse osisID='1Kgs.20.9'>Då sagde han til sendebodi frå Benhadad: «Seg til min herre kongen: «Eg skal gjera alt det som du fyrste gongen sende bod um til tenaren din; men dette kann eg ikkje gjera.»» So gjekk sendebodi burt og bar svaret fram.</verse>
        <verse osisID='1Kgs.20.10'>Då sende Benhadad bod til honom med dei ordi: «Gudarne late meg bøta no og sidan, um gruset i Samaria skal rekka til å fylla nevarne på alt det folket som eg hev med meg.»</verse>
        <verse osisID='1Kgs.20.11'>Men Israels-kongen svara og sagde: «So skal de segja: «Ei rose seg den som bind sverdet um seg, som den som løyser det av seg!»»</verse>
        <verse osisID='1Kgs.20.12'>Då Benhadad høyrde det svaret, medan han og kongarne sat og drakk i lauvhyttorne, sagde han til tenarane sine: «Ferdig til åtak!» Og dei gjorde seg ferdige til å setja inn på byen.</verse>
        <verse osisID='1Kgs.20.13'>Med same kom det ein profet burt til Ahab, Israels-kongen, og sagde: «So segjer Herren: «Ser du heile denne store hopen? I dag skal du sjå eg gjev honom i di hand, so du skal skyna at eg er Herren.»»</verse>
        <verse osisID='1Kgs.20.14'>Men Ahab spurde: «Kven skal vera reidskap?» Han svara: «So segjer Herren: «Jarlesveinarne.»» Og han spurde: «Kven skal taka til med striden?» Og han svara: «Det skal du.»</verse>
        <verse osisID='1Kgs.20.15'>So mynstra han jarlesveinarne, og dei var tvo hundrad og tvo og tretti, og etter deim mynstra han heile folket, alle Israels-sønerne, sju tusund i talet.</verse>
        <verse osisID='1Kgs.20.16'>Dei drog ut ved middagsbil, medan Benhadad drakk seg eit rus i lauvhyttorne saman med dei tvo og tretti kongarne som skulde hjelpa honom.</verse>
        <verse osisID='1Kgs.20.17'>Fyrst drog jarlesveinar ut, og dei bodi Benhadad sende, melde honom at det kom folk ut frå Samaria.</verse>
        <verse osisID='1Kgs.20.18'>Då sagde han: «Hev dei drege ut til fred, so grip deim livande, og hev dei drege ut til strid, so grip deim livande!»</verse>
        <verse osisID='1Kgs.20.19'>Men dei drog ut or byen, jarlesveinarne og heren som fylgde deim,</verse>
        <verse osisID='1Kgs.20.20'>og dei hogg ned kvar sin mann, og syrarane rømde, og Israel sette etter deim, og Benhadad, syrarkongen, slapp undan på ein hest saman med nokre riddarar.</verse>
        <verse osisID='1Kgs.20.21'>So drog Israels-kongen ut og slo hestfolket og vognheren, so syrarane leid stor usiger.</verse>
        <verse osisID='1Kgs.20.22'>Då steig profeten fram for Israels-kongen og sagde til honom: «Gakk og samla krafti di, og tenk vel etter kva du vil gjera! For næste år dreg syrarkongen upp i mot deg att.»</verse>
        <verse osisID='1Kgs.20.23'>Men tenarane åt syrarkongen sagde til honom: «Guden deira er ein fjellgud, difor vann dei yver oss, lat oss strida imot deim på sletta, so skal me visseleg vinna yver deim.</verse>
        <verse osisID='1Kgs.20.24'>Og dette skal du gjera: Set kvar og ein av kongarne av frå hans post, og set jarlar i staden deira.</verse>
        <verse osisID='1Kgs.20.25'>Få deg so sjølv ein her, likso stor som den du hev mist, og likso mange hestar og vogner, og lat oss so strida imot deim på sletta, då skal me visseleg vinna yver deim.» Han høyrde på det dei sagde, og gjorde so.</verse>
        <verse osisID='1Kgs.20.26'>Året etter mynstra Benhadad syrarane og drog upp til Afek, til strid imot Israel.</verse>
        <verse osisID='1Kgs.20.27'>Og Israels-sønerne vart mynstra og utnista, og dei drog imot deim; og Israels-sønerne lægra seg midt imot deim som tvo små geiteflokkar, men syrarane fyllte landet.</verse>
        <verse osisID='1Kgs.20.28'>Då steig gudsmannen fram og sagde til Israels-kongen: «So segjer Herren: «For di syrarane hev sagt at Herren er ein fjellgud og ikkje ein dalgud, so vil eg gjeva heile denne store hopen i henderne dine, og de skal skyna at eg er Herren.»»</verse>
        <verse osisID='1Kgs.20.29'>So låg dei lægra imot kvarandre i sju dagar; men på den sjuande dagen kom det til strid, og Israels-sønerne hogg ned syrarane, hundrad tusund fotfolk på ein dag.</verse>
        <verse osisID='1Kgs.20.30'>Dei som var att, rømde inn i byen Afek, men bymuren ramla ned yver dei sju og tjuge tusund mann som var att. Og Benhadad rømde og kom inn i byen og sprang frå kove til kove.</verse>
        <verse osisID='1Kgs.20.31'>Då sagde mennerne hans til honom: «Høyr no her!» Me hev frett at kongarne av Israels hus er milde kongar; lat oss binda sekkjety um lenderne og reip um hovudet og ganga ut til Israels-kongen! Kann henda han let deg få liva.</verse>
        <verse osisID='1Kgs.20.32'>So batt dei sekkjety um lenderne og reip um hovudet og gjekk til Israels-kongen, og sagde: «Tenaren din Benhadad segjer: «Lat meg få liva!»» Og han svara: «Er han endå i live? Han er bror min.»</verse>
        <verse osisID='1Kgs.20.33'>Og mennerne tok det for eit godt varsel, og dei skunda seg og tok honom på ordet og sagde: «Ja, Benhadad er bror din.» Då sagde han: «Gakk og henta honom!» Og Benhadad kom ut til honom, og han let honom stiga upp på vogni.</verse>
        <verse osisID='1Kgs.20.34'>Då sagde Benhadad til honom: «Dei byarne som far min tok frå far din, skal eg gjeva deg att, og du kann gjera deg gator i Damaskus, liksom far min gjorde i Samaria.» «Ja vel,» (svara Ahab) «på dei vilkåri skal eg gjeva deg fri». So gjorde han samband med honom og let honom fara.</verse>
        <verse osisID='1Kgs.20.35'>Men ein av profetsveinarne sagde til ein annan etter Herrens fyresegn: «Slå meg!» Men mannen vilde ikkje slå honom.</verse>
        <verse osisID='1Kgs.20.36'>Då sagde han til honom: «Av di du ikkje lydde Herrens røyst, so skal ei løva slå deg når du gjeng burt ifrå meg.» Og då han gjekk ifrå honom, råka ei løva på honom og slo honom ned.</verse>
        <verse osisID='1Kgs.20.37'>Sidan råka han ein annan mann og sagde: «Slå meg!» Og mannen slo honom so han fekk ei flengja.</verse>
        <verse osisID='1Kgs.20.38'>So gjekk profeten og stelte seg på vegen der kongen skulde koma; men han batt eitt plagg for augo, so ingen kunde kjenna honom.</verse>
        <verse osisID='1Kgs.20.39'>Då kongen so kom framum der, ropa han til kongen: «Tenaren din hadde gjeve seg inn i striden; då kom det ein mann ut or fylkingi og førde til meg ein mann og sagde: «Tak vare på denne mannen! Slepp han burt, skal du svara for honom med ditt liv eller vega ut tvo og ei halv våg sylv.»</verse>
        <verse osisID='1Kgs.20.40'>Men medan tenaren din hadde eitt og anna å gjera her og der, so slapp han burt.» Israels-kongen sagde til honom: «So hev du domen som du sjølv hev felt.»</verse>
        <verse osisID='1Kgs.20.41'>Då skunda han seg og tok plagget burt frå augo sine, og Israels-kongen kjende honom, at han var ein av profetarne.</verse>
        <verse osisID='1Kgs.20.42'>Han sagde til honom: «So segjer Herren: «Sidan du hev slept or henderne den mannen som eg hev bannstøytt, so skal ditt liv svara for hans liv, og ditt folk for hans folk.»»</verse>
        <verse osisID='1Kgs.20.43'>Og Israels-kongen for heim, mismodig og harm, og kom til Samaria.</verse>
      </chapter>
      <chapter osisID='1Kgs.21'>
        <verse osisID='1Kgs.21.1'>Sidan hende denne tilburden: Jizre’eliten Nabot, hadde ein vinhage som låg i Jizre’el innåt slottet til Ahab, kongen i Samaria.</verse>
        <verse osisID='1Kgs.21.2'>Og Ahab tala med Nabot og sagde: «Lat meg få vinhagen din, so eg kann hava honom til kålhage, for han ligg so nær innåt huset mitt. Eg skal gjeva deg ein betre vingard i staden, eller um du so tykkjer, skal eg greida verdet ut i reide pengar.»</verse>
        <verse osisID='1Kgs.21.3'>Men Nabot sagde til Ahab: «Aldri i verdi vil eg gjeva deg fedrearven min!»</verse>
        <verse osisID='1Kgs.21.4'>Då gjekk Ahab heim, mismodig og harm for det svaret jisre’eliten Nabot hadde gjeve honom då han sagde: «Eg vil ikkje gjeva deg fedrearven min.» Og han lagde seg i sengi og snudde seg burt og vilde ikkje eta.</verse>
        <verse osisID='1Kgs.21.5'>Då kom Jezabel, kona hans, inn til honom og sagde til honom: «Kvi er du so stur i hugen, so du ikkje vil eta?»</verse>
        <verse osisID='1Kgs.21.6'>Han svara henne: «Eg tala med jizre’eliten Nabot og sagde til honom: «Lat meg få vinhagen din for pengar, eller um du so tykkjer, skal eg gjeva deg ein annan vinhage i staden.» Men han svara: «Eg vil ikkje gjeva deg vinhagen min.»»</verse>
        <verse osisID='1Kgs.21.7'>Då sagde Jezabel, kona hans, til honom: «Er det du som no hev kongevelde i Israel? Statt upp, et og ver i godlag! Eg skal gjeva deg vinhagen åt jizre’eliten Nabot.»</verse>
        <verse osisID='1Kgs.21.8'>Og ho skreiv eit brev i namnet åt Ahab og sette innsigle under med hans seglring og sende brevet til styresmennerne og storfolket i byen hans Nabot, dei som budde saman med honom.</verse>
        <verse osisID='1Kgs.21.9'>Ho skreiv soleis i brevet: «Lys til ei fasta, og set so Nabot øvst millom folket,</verse>
        <verse osisID='1Kgs.21.10'>og set tvo uvyrdne karar midt imot honom, og lat deim vitna imot honom og segja: «Du hev banna Gud og kongen!» Før so honom ut og steina honom i hel!»</verse>
        <verse osisID='1Kgs.21.11'>Mennerne i byen hans, styresmennerne og storfolket, dei som budde der i byen hans, gjorde etter det bodet som Jezabel hadde sendt deim, so som det var skrive i brevet ho hadde sendt til deim.</verse>
        <verse osisID='1Kgs.21.12'>Dei lyste til ei fasta og sette Nabot øvst millom folket;</verse>
        <verse osisID='1Kgs.21.13'>og dei tvo uvyrdne kararne kom og sette seg midt imot honom, og uvyrdorne vitna imot Nabot for folket og sagde: «Nabot hev banna Gud og kongen.» So førde dei honom utanfor byen og kasta stein på honom til han døydde.</verse>
        <verse osisID='1Kgs.21.14'>Og dei sende bod til Jezabel med dei ordi: «Nabot er steina i hel.»</verse>
        <verse osisID='1Kgs.21.15'>Då Jezabel høyrde at Nabot var steina i hel, sagde Jezabel til Ahab: «Statt upp, eigna til deg vinhagen åt jizre’eliten Nabot, den som han ikkje vilde gjeva deg for pengar! For Nabot er ikkje lenger i live, han er dåen.»</verse>
        <verse osisID='1Kgs.21.16'>Då Ahab høyrde at Nabot var dåen, stod Ahab upp og gav seg på vegen til vinhagen åt jizre’eliten Nabot og vilde eigna honom til seg.</verse>
        <verse osisID='1Kgs.21.17'>Men Herrens ord kom til Elia frå Tisbe soleis:</verse>
        <verse osisID='1Kgs.21.18'>«Statt upp, og far ned og møt Ahab, Israels-kongen, som bur i Samaria! No er han i vinhagen åt Nabot, han hev gjenge ned og vil eigna til seg.</verse>
        <verse osisID='1Kgs.21.19'>Du skal tala med honom og segja: «So segjer Herren: Hev du no både drepe og eigna til deg arven?» Og du skal tala med honom og segja: «So segjer Herren: På same staden som hundarne hev slikka blodet åt Nabot, skal hundarne slikka blodet ditt og.»»</verse>
        <verse osisID='1Kgs.21.20'>Ahab sagde til Elia: «Hev du funne meg, du fienden min?» Han svara: «Ja, eg hev funne deg. Sidan du hev selt deg til å gjera det som vondt er i Herrens augo,</verse>
        <verse osisID='1Kgs.21.21'>so fører eg ulukka yver deg, og eg skal sopa etter deg og rydja ut or Ahabs-ætti kvar ein karmann, både ufri og fri i Israel.</verse>
        <verse osisID='1Kgs.21.22'>Og eg skal fara med ditt hus som eg for med huset åt Jerobeam Nebatsson og huset åt Baesa Ahiason, for di du hev harma meg so mykje og forført Israel til synd.</verse>
        <verse osisID='1Kgs.21.23'>Um Jezabel og hev Herren tala og sagt: «Hundarne skal eta upp Jezabel attmed Jisre’elsmuren.</verse>
        <verse osisID='1Kgs.21.24'>Den av Ahabs-ætti som døyr i byen, skal hundarne eta upp, og den som døyr ute på marki, skal fuglarne eta upp.»»</verse>
        <verse osisID='1Kgs.21.25'>Aldri hev det vore nokon slik som Ahab, som selde seg sjølv til å gjera det som vondt var i Herrens augo, av di Jezabel, kona hans, eggja honom.</verse>
        <verse osisID='1Kgs.21.26'>Mykje stygt gjorde han, med di han for etter dei ufyselege avgudarne, plent som amoritarne hadde gjort, dei som Herren dreiv burt for Israels-borni.</verse>
        <verse osisID='1Kgs.21.27'>Men då Ahab høyrde dei ordi, reiv han sund klædi sine og sveipte sekk um kroppen og fasta; og han sov i sekkjetyet og for stilt fram.</verse>
        <verse osisID='1Kgs.21.28'>Då kom Herrens ord til Elia frå Tisbe soleis:</verse>
        <verse osisID='1Kgs.21.29'>«Hev du set korleis Ahab audmykjer seg for meg? For di han audmykjer seg, skal eg ikkje lata ulukka koma i hans livstid; men i hans sons tid skal eg lata ulukka koma yver huset hans.»</verse>
      </chapter>
      <chapter osisID='1Kgs.22'>
        <verse osisID='1Kgs.22.1'>No heldt dei seg rolege i tri år; det var ingen ufred millom Syria og Israel.</verse>
        <verse osisID='1Kgs.22.2'>Men i det tridje året bar det so til at Josafat, Juda-kongen, drog ned til Israels-kongen.</verse>
        <verse osisID='1Kgs.22.3'>Då sagde Israels-kongen til mennerne sine: «Veit de ikkje at Ramot i Gilead høyrer oss til? Men me sit rolege og tek ikkje byen ifrå syrarkongen.»</verse>
        <verse osisID='1Kgs.22.4'>Og han sagde til Josafat: «Vil du draga med meg til strid um Ramot i Gilead?» Og Josafat sagde til Israels-kongen: «Eg som du, mitt folk som ditt folk, mine hestar som dine hestar.»</verse>
        <verse osisID='1Kgs.22.5'>Men Josafat sagde til Israels-kongen: «Spør like vel fyrst Herrens ord til råds!»</verse>
        <verse osisID='1Kgs.22.6'>Då stemnde Israels-kongen saman profetarne, kring fire hundrad mann, og spurde dei: «Skal eg draga ut og strida um Ramot i Gilead, eller skal eg lata vera?» Dei svara: «Drag dit upp! Herren vil gjeva byen i henderne på kongen.»</verse>
        <verse osisID='1Kgs.22.7'>Men Josafat spurde: «Er det ikkje endå ein av Herrens profetar her, so me kunde spyrja Herren gjenom honom?»</verse>
        <verse osisID='1Kgs.22.8'>Israels-kongen svara: «Det er endå ein mann som ein kann spyrja Herren ved, men eg hatar honom, for di han spår meg aldri noko godt, men berre vondt; det er Mika Jimlason.» Josafat sagde: «Soleis må ikkje kongen tala!»</verse>
        <verse osisID='1Kgs.22.9'>Då kalla Israels-kongen på ein hirdmann og sagde: «Henta snøgt Mika Jimlason!»</verse>
        <verse osisID='1Kgs.22.10'>Israels-kongen og Juda-kongen Josafat sat klædde i sine skrud på kvar sin kongsstol, på treskjarvollen ved inngangen til byporten i Samaria, og alle profetarne spådde framfyre deim.</verse>
        <verse osisID='1Kgs.22.11'>Sidkia, son åt Kena’ana, gjorde seg horn av jarn og sagde: «So segjer Herren: «Med slike horn skal du stanga syrarane til du tynar deim.»»</verse>
        <verse osisID='1Kgs.22.12'>Og alle profetarne spådde på same måten og sagde: «Drag upp til Ramot, so skal du få siger, og Herren vil gjeva byen i henderne på kongen.»</verse>
        <verse osisID='1Kgs.22.13'>Sendemannen som var gjengen og skulde henta Mika, sagde til honom: «Profetarne hev samrøystes lova kongen lukka, lat då ordi dine samstavas med deira, og lova lukka du og!»</verse>
        <verse osisID='1Kgs.22.14'>Men Mika svara: «So sant som Herren liver, vil eg berre tala det som Herren segjer til meg.»</verse>
        <verse osisID='1Kgs.22.15'>Då han no kom til kongen, sagde kongen til honom: «Mika, skal me draga av stad og strida um Ramot i Gilead, eller skal me lata det vera?» Då sagde han: «Drag upp, so skal du få siger, og Herren vil gjeva byen i henderne på kongen.»</verse>
        <verse osisID='1Kgs.22.16'>Men kongen sagde til honom: «Kor mange gonger skal eg taka deg i eid på at du ikkje vil segja meg anna enn sanningi i Herrens namn?»</verse>
        <verse osisID='1Kgs.22.17'>Då sagde han: «Eg såg heile Israel spreidt i fjelli som ein saueflokk utan hyrding; og Herren sagde: «Dei der hev ingen herre, lat deim snu heim att i fred, kvar til sitt!»»</verse>
        <verse osisID='1Kgs.22.18'>Israels-kongen sagde til Josafat: «Sagde eg deg ikkje, at han aldri varslar meg noko godt, berre vondt?»</verse>
        <verse osisID='1Kgs.22.19'>Då sagde han: «So høyr då Herrens ord: Eg såg Herren sitja på sin kongsstol, og heile himmelheren stod der hjå honom på den høgre og den vinstre sida.</verse>
        <verse osisID='1Kgs.22.20'>Og Herren sagde: «Kven vil dåra Ahab, so han dreg upp og fell ved Ramot i Gilead?» Då sagde ein so og ein annan so.</verse>
        <verse osisID='1Kgs.22.21'>Men då kom anden fram og stelte seg framfor Herren og sagde: «Eg skal lokka honom!» Herren spurde honom: «Korleis?»</verse>
        <verse osisID='1Kgs.22.22'>Han svara: Eg vil ganga ut og vera ei ljugarånd i munnen på alle profetarne hans.» Og han sagde: «Ja, du skal lokka honom, og du skal og greida det. Gakk av stad og gjer so!»</verse>
        <verse osisID='1Kgs.22.23'>Sjå no hev Herren lagt ei ljugarånd i munnen på alle desse profetarne dine, men Herren hev varsla ulukka yver deg.</verse>
        <verse osisID='1Kgs.22.24'>Då kom Sidkia, son åt Kena’ana, fram og slo Mika på kinni og sagde: «Kva veg hev då Herrens ande fare frå meg for å tala med deg?»</verse>
        <verse osisID='1Kgs.22.25'>Men Mika sagde: «Det skal du få sjå den dagen du rømer frå kove til kove og vil gøyma deg.»</verse>
        <verse osisID='1Kgs.22.26'>Då sagde Israels-kongen: «Tak Mika og før honom til byhovdingen Amon og kongssonen Joas,</verse>
        <verse osisID='1Kgs.22.27'>og seg: «Kongen byd dykk at det skal kasta denne mannen i fangehuset og setja honom på snaud kost til kongen kjem heim att med heilo!»»</verse>
        <verse osisID='1Kgs.22.28'>Men Mika sagde: «Kjem du heim att med heilo, då hev ikkje Herren tala gjenom meg!» Og so sagde han: «Høyr de folk, alle saman!»</verse>
        <verse osisID='1Kgs.22.29'>So drog då Israels-kongen og Josafat, Juda-kongen, upp til Ramot i Gilead.</verse>
        <verse osisID='1Kgs.22.30'>Men Israels-kongen sagde til Josafat: «Eg vil klæda meg ut fyrr eg gjeng inn i striden; men hav du dine klæde på deg!» Og Israels-kongen klædde seg ut og gjekk inn i striden.</verse>
        <verse osisID='1Kgs.22.31'>Men syrarkongen hadde gjeve det bodet til sine tvo og tretti hovdingar for stidsvognarne, at dei ikkje skulde taka på nokon, korkje liten eller stor, men berre Israels-kongen.</verse>
        <verse osisID='1Kgs.22.32'>Då no hovdingarne for stridsvognerne fekk auga på Josafat, tenkte dei: «Det er visseleg Israels-kongen!» Og dei vende seg til åtak på honom. Då sette Josafat i eit høgt rop.</verse>
        <verse osisID='1Kgs.22.33'>Og då hovdingarne for stridsvognerne merka at det ikkje var Israels-kongen, drog dei seg burt ifrå honom.</verse>
        <verse osisID='1Kgs.22.34'>Men ein mann som spende bogen og skaut på måfå, råka Israels-kongen millom brynjeskøytingarne og brynja. Då baud han vognstyraren sin: «Snu, og før meg ut or heren; for eg er såra!»</verse>
        <verse osisID='1Kgs.22.35'>Men striden vart hardare og hardare den dagen, og Israels-kongen vart standande i vogni imot syrarane; men um kvelden døydde han. Og blodet frå såret hadde runne ned i vogni.</verse>
        <verse osisID='1Kgs.22.36'>Ved soleglad gjekk det ropet gjenom heren: «Kvar mann heim til sin by! og kvar mann til sitt land!»</verse>
        <verse osisID='1Kgs.22.37'>So døydde då kongen og vart førd til Samaria, og dei jorda kongen i Samaria.</verse>
        <verse osisID='1Kgs.22.38'>Då dei skylde vogni ved dammen i Samaria, slikka hundarne blodet hans, og skjøkjorne lauga seg i det, etter Herrens ord som han hadde tala.</verse>
        <verse osisID='1Kgs.22.39'>Det som elles er å fortelja um Ahab og alt det han gjorde, og um flisbeinhuset han bygde, og um alle dei byarne han bygde, det er uppskrive i krønikeboki åt Israels-kongarne.</verse>
        <verse osisID='1Kgs.22.40'>So lagde Ahab seg til kvile hjå federne sine, og Ahazja, son hans, vart konge i staden hans.</verse>
        <verse osisID='1Kgs.22.41'>Josafat Asason vart konge yver Juda i det fjorde styringsåret åt Ahab, Israels-kongen.</verse>
        <verse osisID='1Kgs.22.42'>Fem og tretti år gamall var Josafat då han vart konge, og fem og tjuge år rådde han i Jerusalem; mor hans heitte Azuba og var dotter åt Silhi.</verse>
        <verse osisID='1Kgs.22.43'>Og han for heilt i same faret som Asa, far sin; han veik ikkje av frå det, med di han gjorde det som rett var i Herrens augo.</verse>
        <verse osisID='1Kgs.22.44'>Men offerhaugarne vart ikkje burttekne, folket heldt ved og ofra slagtoffer og brende røykoffer på haugarne.</verse>
        <verse osisID='1Kgs.22.45'>Og Josafat heldt fred med Israels-kongen.</verse>
        <verse osisID='1Kgs.22.46'>Det som elles er å fortelja um Josafat, og dei storverki han gjorde og dei krigarne han førde, det er uppskrive i krønikeboki åt Juda-kongarne.</verse>
        <verse osisID='1Kgs.22.47'>Han rudde ut or landet dei utukt-sveinarne som hadde vorte att den tid Asa, far hans, styrde.</verse>
        <verse osisID='1Kgs.22.48'>Det var ingen konge i Edom; ein jarl var konge.</verse>
        <verse osisID='1Kgs.22.49'>Josafat hadde ti Tarsis-skip som skulde fara til Ofir etter gull; men dei kom ikkje av stad, for nokre skip forliste ved Esjon-Geber.</verse>
        <verse osisID='1Kgs.22.50'>Då sagde Ahazja Ahabsson til Josafat: «Lat mine menner fara med dine på skipi!» Men Josafat vilde ikkje.</verse>
        <verse osisID='1Kgs.22.51'>Og Josafat lagde seg til kvile hjå federne sine, og vart gravlagd hjå federne sine i byen åt David, far hans, og Joram, son hans, vart konge i staden hans.</verse>
        <verse osisID='1Kgs.22.52'>Ahazja Ahabsson vart konge yver Israel i det syttande styringsåret åt Juda-kongen Josafat, og han rådde yver Israel i tvo år.</verse>
        <verse osisID='1Kgs.22.53'>Og han gjorde det som vondt var i Herrens augo og for fram i fotefari åt far sin og mor si og Jerobeam Nebatsson, han som fekk Israel til å synda. Og han tente Ba’al og bad til honom, og harma Herren, Israels Gud, plent som far hans hadde gjort.</verse>
      </chapter>
    </div></osisText>
</osis>